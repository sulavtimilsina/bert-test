 विसं २०४६ मा तत्कालीन मसालको विद्यार्थी संगठनको सदस्यता लिँदा उनी राप्ती ज्ञानोदय मावि रुकुममा कक्षा ६ मा अध्ययनरत थिइन् ।
विद्यार्थी संगठनको सदस्य हुँदा राजनीतिबारे खासै थाहा थिएन । पछि संगठनका अग्रजले मुलुकको राजनीतिक, आर्थिक र सामाजिक अवस्थाको यथार्थता प्रष्ट्याउँदै जाँदा त्यसप्रति उनको चासो बढ्यो । यद्यपि त्यतिबेला भने नेपालमा सशस्त्र युद्धको थालनी भइसकेको थिएन ।
किशोर अवस्थादेखि राजनीतिक यात्रा शुरु गरेकी बिमला केसी रुकुम पश्चिमको सानीभेरी गाउँपालिका–९ सिम्ली निवासी हुन् । सानै उमेरमा बुबाको मृत्यु भएकाले केसीलाई विद्यालय शिक्षा हाँसिल गर्न निकै समस्या भयो । बुबाको मृत्युपछि आमाले भोगेको पीडा, व्याप्त गरिबी र महिला हिंसाले उनलाई संघर्षमा उत्रन उत्प्रेरित गरायो ।
विद्यार्थी राजनीतिबाट अघि बढेकी केसीपछि २०५२ सालमा तत्कालीन नेकपा (माओवादी)ले सञ्चालन गरेको जनयुद्धमा सहभागी भइन् ।
पूर्णकालीन सदस्य बनेर माओवादी राजनीतिको यात्राका दौडानमा उनी रुकुम जिल्लाको पहिलो महिला, विद्यार्थी तथा कलाकार संगठनको एकै पटक प्रमुख बनिन् ।
त्यसपछि माओवादी सुरक्षा दलको सदस्य हुँदै २०५६ सालमा उनले रुकुमको छिवाङ गाउँ जनसरकार प्रमुखको भूमिका निर्वाह गरिन् । सुरक्षा दलको सदस्य हुँदाका बखत महिला छापामार भएर कैयन युद्ध मोर्चामा लड्दा भोग्नुपरेका सास्तीको केसी अहिले पनि तीतो स्मरण गर्छिन् ।
विसं २०५८ सालमा पार्टीको क्षेत्रीय ब्यूरो तथा महिला संगठनको केन्द्रीय सदस्य बनेकी केसी २०५९ सालमा भूमिगत अवस्थामै तत्कालीन मगरात स्वायत्त प्रदेशको समाज कल्याण मन्त्री पनि बनिन् । त्यसैगरी, २०६४ सालमा रुकुमबाट उनी प्रतिनिधिसभा सदस्यमा निर्वाचित भइन् ।
समानुपातिकबाट प्रदेशसभामा निर्वाचित केसी प्रदेश नं ६ को पहिलो भूमि व्यवस्था, कृषि तथा सहकारी मन्त्री बनेकी छन् ।
महिलाहरुले संघर्ष गर्न सक्दैनन् भन्ने भनाइलाई गलत सावित गर्दै अहिले यो हैसियतमा पुग्दा निकै गर्व लागेको मन्त्री केसी बताउँछिन् । “यो देशको महिलासहित उत्पीडित वर्गको जननी सशस्त्र युद्ध नै हो, जहाँ थुप्रैपटक हामीले छापामार युद्ध लडेका थियौँ,”–उनले भनिन् ।
त्यही छापामार युद्धले आफूलाई यस ठाउँमा पुर्याएको उनको भनाइ थियो । प्रदेश सरकारको प्रवक्तासमेत रहेकी सहकारी मन्त्री केसी हाल नेकपा (माओवादी केन्द्र)को पोलिटब्यूरो सदस्य छन् । प्रदेश नं ६ को आज बस्ने प्रदेशसभा बैठक सूचना टाँस गरी स्थगन भएको छ । 
प्रदेशसभाको चौथो बैठक यही फागुन १२ गते अपराह्न १ बजेसम्मका लागि स्थगन भएको प्रदेशसभा सचिवालयले जनाएको छ । अधिकांश प्रदेशसभा सदस्य सुर्खेत बाहिर भएका कारण बैठक स्थगन गरिएको हो । 
आजको बैठकमा महत्वपूर्ण प्रस्तावमाथि छलफल गर्नुपर्ने भएको हुँदा अधिकांश प्रदेशसभा सदस्य सुर्खेत बाहिर भएका कारण बैठक स्थगन गर्नुपरेको प्रदेशसभा सचिवालयका सचिव कृष्णहरि खड्काले जानकारी दिनुभयो । आजको बैठकमा प्रदेशको राजधानी र प्रदेशको नामाकरणबारे छलफल गर्ने कार्यसूची थियो । 
मस्यौदाको समितिको संयोजकमा नेपाली 
प्रदेशसभा संसदीय मस्यौदा समितिको बैठकले प्रदेशसभा सदस्य सीता नेपालीलाई समितिको संयोजक चयन गरेको छ । 
समितिका ज्येष्ठ सदस्य यज्ञवहादुर बिसीको अध्यक्षतामा बसेको समितिको बैठकले मस्यौदा समितिको संयोजकमा नेपालीलाई चयन गरेको समितिका सदस्य धर्मराज रेग्मीले जानकारी दिए । मस्यौदा समितिले प्रदेशसभाको नियमावली आगामी १५ दिनभित्र निमार्ण गरी सभामा पेश गर्ने कार्ययोजना रहेको सदस्य रेग्मीले जानकारी दिए । नयाँ शक्ति पार्टी नेपालका संयोजक डा बाबुराम भट्टराईले पुराना राजनीतिक दलबाट मुलुकले निकास पाउन नसक्ने बताएका छन् । 
नयाँ विचारका साथ अगाडि बढ्न नसके मुलुक थप संकटमा फस्न सक्छ, बुद्ध जन्मस्थल लुम्बिनीमा आजदेखि शुरु भएको संघीय परिषद्को चौथो बिस्तारित बैठकमा उनले भने —“मुलुकको विकास र समृद्धिका लागि नयाँ सोच र परिवर्तनलाई आत्मसात गर्ने दलको खाँचो छ ।” 
पूर्वप्रधानमन्त्रीसमेत रहनुभएका नेता भट्टराईले भर्खरै सम्पन्न चुनावमा पुराना राजनीतिक शक्तिले जीत हासिल गरे पनि त्यसले देशलाई निकाश दिन नसक्ने उल्लेख गर्र्दै केही वर्ष सत्तामा हालीमुहाली गरे पनि नेपाली काँग्रेस र नेपाल कम्युनिष्ट पार्टीले मुलुकलाई दुर्घटनामा पार्ने खतरा रहेको आरोप लगाए। 
“मैले देखिरहेको छु, यी दलले मुलुकलाई पार लगाउँदैन”, उनले भने, “यी दुबै पार्टीले गर्न नसक्ने काम हामीले गरेर देखाउछौँ ।” 
“सही विचार लिने कहिलेकाहीँ एक्लै पर्छ, गौतमबुद्ध पनि छ जनाको टोली बनाएर ध्यानमा बसेका थिए, पाँच जनाले छाडेपछि उनी एक्लै भए, आफ्ना पिता राजाले नौ पटक बोलाउँदा पनि उनी गएनन्, बरु दूतलाई नै आफ्नो विचारमा सहमत गराए,” नेता भट्टराइले भने, “पुराना शक्तिबाट हामीलाई पनि नबोलाइएको होइन तर हामी लोभमा फस्दैनौं ।” 
फागुन १२ गतेसम्म चल्ने परिषद् बैठकले पार्टीको भावी रणनीति तथा कार्यक्रम तय गर्ने सो पार्टीका प्रदेश नं ५ का संयोजक दानबहादुर चौधरीले बताए । 
नयाँ शैलीमा बैठकको उद्घाटन 
नयाँ शक्ति पार्टीका संयोजक डा भट्टराईले स्टेजमा राखिएको बोधि वृक्षमा जल सिंचित गरेर संघीय परिषद्को चौथो बिस्तारित बैठक उद्घाटन गरिएको थियो । 
सो अवसरमा उनले भगवान् बुद्धले जसरी लुम्बिनीबाट विश्वमाझ शान्तिको सन्देश छर्नुभएको छ, हामीले पनि यहीबाटै नयाँ विचार स्थापित गरी देशलाई सही निकास दिनेछौं भने । मन्त्रालयको संख्या कति राख्ने र मन्त्रालयको बाँडफाँट कसरी गर्ने भन्ने विषयमा एमाले–माओवादीबीच निष्कर्ष ननिस्किएपछि बुधबार पनि मन्त्रिपरिषद् विस्तार हुन सकेन ।
मंगलबार र बुधबार प्रधानमन्त्री एवम् एमाले अध्यक्ष केपी शर्मा ओली र माओवादी अध्यक्ष पुष्पकमल दाहालबीच  छलफल भएको थियो ।  तर, मन्त्रालयको संख्या र मुख्य– मुख्य मन्त्रालय कसले लिने भन्ने टुंगो लाग्न नसकेपछि मन्त्रिपरिषद्ले पूर्णता पाउन नसकेको हो ।
“मन्त्रालय संख्या र वरियताबारे छलफल भइरहेको छ । यसैले मन्त्रिपरिषद् विस्तारमा ढिलाइ भएको हो,” एमाले सचिव प्रदीप ज्ञवालीले जानकारी दिए ।
मन्त्रालय १५ मा सीमित 
 
अर्थ तथा योजना, उद्योग, वाणिज्य, आपूर्ति तथा पर्यटन, कृषि, सिँचाइ, खाद्य सुरक्षा, सहकारी र भूमिसुधार, वन, वातावरण, जलवायु परिवर्तन, भौतिक पूर्वाधार तथा यातायात, ऊर्जा (जलविद्युत् तथा नवीकरणीय), सहरी विकास, आवास, खानेपानी तथा सरसफाइ, सूचना–सञ्चार तथा विज्ञान प्रविधि, महिला, बालबालिका, ज्येष्ठ नागरिक तथा समाजकल्याण, युवा, श्रम तथा रोजगारी, शिक्षा, खेलकुद तथा संस्कृति, स्वास्थ्य तथा जनसंख्या, संघीय मामिला तथा सामान्य प्रशासन, गृह, रक्षा, कानुन, न्याय तथा संसदीय मामिला र परराष्ट्र मामिलासमेत गरी मन्त्रालय संख्या १८ वटा बनाउन गठबन्धनको तयारी भए पनि एमाले मन्त्रालय संख्या १५ मै सीमित गर्ने तयारीमा रहेको ज्ञवालीको भनाइ छ ।
“हामी सकेसम्म मन्त्रालय संख्या १५ भन्दा बढी बनाउने पक्षमा छैनौँ,” ज्ञवालीले बाह्रखरीसँग भने ।
माओवादीका तर्फबाट मन्त्रीको नाम आइसक्यो
 
ज्ञवालीले माओवादीका तर्फबाट नाम आइसकेको भन्दै मन्त्रालयको संख्यामात्रै टुंगिन बाँकी रहेको जिकिर गरे । “उहाँहरूले नाम सिफारिस गरिसक्नुभएको छ, मन्त्रालयमात्रै टुंगो लाग्न बाँकी छ,” उनको भनाइ थियो । यता एमालेमा भने नामका विषयमा छलफल हुन बाँकी रहेको स्रोतको दाबी छ । 
मधेसवादी दललाई पनि सरकारमा ल्याउने तयारी
 
आइतबार एमाले–माओवादीबीच पार्टी एकताको सात बुँदे आधारपत्रमा हस्ताक्षर भयो । त्यसको केही बेरअघि संघीय समाजवादी फोरम नेपालका अध्यक्ष उपेन्द्र यादव सुटुक्क बालुवाटार पसेका थिए । 
बाम गठबन्धनको बैठकमा उपेन्द्रको प्रवेश सरकारमा मधेसवादी दलसमेतलाई सहभागी गराउन रहेको स्रोतको दाबी छ । उपेन्द्रलाई पूर्वमन्त्री अग्नि खरेलले बालुवाटार पुर्याएका थिए ।
बुधबार पनि नेकपा एमाले र संघीय समाजवादी फोरम नेपालबीच छलफल भएको थियो । बैठकमा संविधान संशोधनको विषयमा एमाले लचिलो देखिएको स्रोतले जनाएको छ ।
स्रोतका अनुसार एमालेले सरकारमा सकेसम्म राजपा नेपाललाई पनि सहभागी गराउने प्रयास गरेको स्रोतले जानकारी दियो । यसले प्रतिपक्षीलाई साघु¥याउनु रहेको स्रोत बताउँछ ।
एमाले सचिव ज्ञवालीले पनि मधेसवादी दलसँग छलफल नटुंगिएकैले सरकार गठनमा ढिलाइ भएको बताउँछन् ।  “मधेसवादी दलसँग पनि छलफल भइरहेको छ । उहाँसँग टुंगिएपछि सरकार विस्तार हुन्छ,” उनको भनाइ थियो । उनले बिहीबारभित्रै सरकारले पूर्णता पाइसक्ने जिकिर गरे । “शुक्रबार पनि नपु¥याउने हाम्रो लक्ष्य छ,” उनले थपे । प्रदेश नं. ६ को नेकपा एमाले प्रदेशसभा संसदीय दलको मुख्य सचेतकमा गुलावजंग शाह चयन भएका छन् ।  
सल्यान (क) बाट प्रदेशसभा सदस्यमा निर्वाचित एमालेका शाहलाई संसदीय दलको मुख्य सचेतकमा चयन गरिएको सो पार्टीका प्रदेशसभा संसदीय दलका नेता यमलाल कँडेलले जानकारी दिए ।  
अन्य पदाधिकारी भने संसदीय दलको नियमावली निमार्ण भएपछि मात्रै चयन गरिने नेता कँडेलले बताए । प्रदेश नं ३ का मुख्यमन्त्री डोरमणि पौडेलले मुलुक राजनीतिक आन्दोलनले फड्को मारेको भए पनि निजामती कर्मचारी र दलगत नेतृत्वमा नैतिकताको बोध हुन नसक्दा सन्तोषजनक प्रगति हुन नसकेको बताएका छन् ।  
मकवानपुर बहुमुखी क्याम्पस हेटौँडामा आयोजित कार्यक्रममा उनले प्रदेशमा रहेका विश्वविद्यालय र उच्च कलेजमा दलीय स्वार्थभन्दा शैक्षिक क्रियाकलापलाई गुणस्तरीय र दक्ष जनशक्ति उत्पादन गर्ने गरी प्राज्ञिक संस्था बनाउनुपर्दछ भने ।  
मुख्यमन्त्री पौडेलले प्रदेशमा सुशासन, आर्थिक पारदर्शी तथा सुव्यवस्थित शहर बनाउन संघीय सरकारले गुरुयोजना तर्जुमा गर्न लागेको जानकारी दिनुभयो । 
सो अवसरमा नेपाली कांग्रेस मकवानपुर महासमिति सदस्यद्वय रामचन्द्र अर्याल, अशोक शाक्य र मकवानपुर बहुमुखी क्याम्पस प्रमुख बच्चुराम अधिकारीले नयाँ संरचनाअनुसार प्रदेशमा नयाँ विश्वविद्यालय स्थापना गर्न र शैक्षिक गुणस्तरलाई गुणात्मकरुपमा अघि बढाउन संघीय सरकार र उपमहानगरपालिकाले सहकार्य गर्नुपर्नेमा जोड दिए । नयाँ शक्ति पार्टी नेपालका संयोजक एवं पूर्वप्रधानमन्त्री डा.बाबुराम भट्टराईले विश्ले नयाँ विचारको उज्यालो खोजिरहेको भन्दै आफूहरु लुम्बिनी आएको बताएका छन् ।
नयाँ शक्ति पार्टी, नेपालको चौथो विस्तारित बैठकको बुधबार लुम्बिनीमा उद्घाटन गर्दै संयोजक भट्टराईले नयाँ शक्तिले लुम्बिनीबाट वैचारिक उज्यालो प्राप्त गरेर नयाँ संकल्पसहित कार्यक्षेत्रमा फर्कने बताए । "विश्वले नयाँ विचारको उज्यालो खोजिरहेको छ । हामी विश्वलाई नयाँ विचार दिन लुम्बिनी आएको हौं, जसरी अन्धकारको युगमा गौतम बुद्धले लुम्बिनीमा जन्मिएर विश्वभरी ज्ञानको उज्यालो छर्नुभयो,"उनले भने, "अहिले विश्नै वैचारिक संकटबाट गुज्रिरहेको छ, हामी लुम्बिनीबाट नयाँ विचारसहित नयाँ संकल्प गरेर कार्यक्षेत्रमा जान्छौं ।"
संयोजक भट्टराईले विश्व नै वैचारिक संकटबाट ग्रुज्रिरहेकोले वुद्धले जस्तै आँट गरेर नयाँ विचार दिनुपर्नेमा जोड दिए । "भारतमा पनि हिन्दू अतिवादी दक्षिणपन्थी शक्ति सल्बलाइरहेको छ । अमेरिकामा डोनाल्ड ट्रम्प पनि उल्टो बाटो हिंडिरहेका छन्, संयोजक भट्टराईले भने, "हामीले फेरि एउटा आँट गरेका छौं, हामी यसको नेतृत्व गर्न सक्छौं ।"
संयोजक भट्टराईले नयाँ शक्ति र नयाँ विचार एकैचोटि पैदा नहुने समेत बताए । "नयाँ शक्ति र नयाँ विचार एकैचोटि पैदा हुँदैन, थुप्रै घातप्रतिघात र असफलताको श्रृंखलाबाट जन्मन्छ । गौतम वुद्धले पनि त्यति सजिलै बुद्धत्व प्राप्त गर्नुभएको होइन, "भट्टराईले भने । 
संयोजक भट्टराईले नयाँ शक्तिमा पनि धेरै नेताहरु राजपाठ छाड्दै त्याग गरेर यो अभियानमा जोडिएको जिकिर पनि गरे । "राजनीति बिग्रिएको छ, फोहोर र भ्रष्टाचारबाट व्याप्त छ, "उनले भने, "हिजोका क्रान्तिकारीहरु पनि भ्रष्टाचारले रंगिएका छन् । यसर्थ, हामीले रुपान्तरणको लागि नयाँ राजनीति सुरु गरेका हौं । रुपान्तरणको निम्ति शक्ति आर्जन गर्न र सन्देश दिन हामी लुम्बिनी आएका हौं । विचार भनेको कम्पास हो, यसले बाटो देखाउँछ । हामी यही सही विचार प्राप्त गर्दै बुझाईमा एकरुपमा कायम गर्न लुम्बिनी आएका छौं ।"
पूर्वप्रधानमन्त्री समेत रहेका संयोजक भट्टराईले  नयाँ शक्ति रातारात बन्छ भन्ने भ्रम आफूले दिन नचाहेको बताउँदै पुराना शक्तिहरु आफैंभित्र समस्याग्रस्त भएकोले वैकल्पिक शक्ति तेस्रो ध्रुवको रुपमा उदाउने निश्चित भएको दावी गरे । "शरीरको रोगलाई डाक्टरको आँखाले मात्र देख्छ, पुराना शक्तिहरुको आकार जतिसुकै ठूला भए पनि उनीहरुभित्र रोग र विकृति छ, "भट्टराईले अगाडि भने, "उहाँहरु उहाँकै रोगले सकिनुहुन्छ, यसकारण उहाँहरुबाट समृद्धि सम्भव छैन । नेकपा एमाले र माओवादी केन्द्रबीच मन्त्रालयको भागवण्डा नटुङ्गिदा सरकार विस्तार हुन सकेको छैन ।
नेकपा एमाले अध्यक्ष एवं प्रधानमन्त्री केपी शर्मा ओली र माओवादी केन्द्रका अध्यक्ष  पुष्पकमल दाहाल 'प्रचण्ड'बीचको  छलफलले मन्त्रालय भागवण्डा गर्ने बताइएको थियो । तर, उपेन्द्र यादव नेतृत्वको संघीय समाजवादी फोरम नेपालले पनि सरकारमा सहभागी हुने इच्छा देखाएपछि भागवण्डा प्रक्रिया लम्बिएको हो । 
फोरम अध्यक्ष यादव गत सोमबार एमाले र माओवादी केन्द्रबीचको पार्टी एकता संयोजन समितिको बैठकमा एक घण्टा सहभागी समेत भएका थिए ।
माओवादी केन्द्रका नेता दीनानाथ शर्माले मन्त्रालय थपघट हुन सक्ने भन्दै भागवण्डामा ढिलाई भएको बताए । "अहिले हामीसँग २५ वटा  मन्त्रालय छन् । त्यसलाई घटाएर १६/१७ वटा बनाउने भन्ने कुरा छ । त्यसैले भागवण्डामा अलिकति ढिलाई भएको हो, "शर्माले भने ।
उनले दुई अध्यक्षले मात्र मन्त्रालय भागवण्डा गर्न नमिल्ने भन्दै तल्लो तहका नेताहरुसँग पनि छलफल गर्ने बताए । नेता शर्माले भोलिसम्ममा मन्त्रालय भागवण्डा टुङ्गिएर सरकार विस्तार हुने दावी समेत गरे । मन्त्रालय टुङ्गिएपछि मन्त्री टुङगिनछन्, "शर्माले अगाडि भने, " माओवादीको तर्फबाट को-को सरकारमा जाने भन्ने अझै निर्णय भइसकेको छैन ।"
माओवादी केन्द्रकी नेतृ एवं प्रवक्ता पम्फा भुसालले पनि मन्त्रालयको भागवण्डा टुंगिएलगत्तै पार्टीले योग्य र सक्षम व्यक्तिलाई छानेर सरकारमा पढाउने बताइन् ।
"मन्त्रालयको भागवण्डा भएपछि मात्र पार्टीले योग्य र सक्षम व्यक्ति छानेर सरकारमा पढाउछ । दुई पार्टीका अध्यक्षबीच छलफल भइरहेको छ, "भुसालले भनिन् । 
माओवादी केन्द्रबाट ओली नेतृत्वको सरकारमा रामबहादुर थापा बादलको नेतृत्वमा हिमाल किराँती, वर्षमान पुन, पम्फा भुसाल, देवेन्द्र पौडेल, शक्ति बहादुर बस्नेत, मातृका यादव, जनार्दन शर्मा, लेखराज भट्ट, राम कार्कीलगायत सरकारमा जान इच्छुक रहेको बताइएको छ । प्रतिपक्षी नेपाली कांग्रेसले बिहीबारका लागि बोलाएको केन्द्रीय कार्यसम्पादन समितिको बैठक स्थगित भएको छ । तयारी नपुगेको भन्दै कांग्रेस केन्द्रीय कार्यसम्पादन समिति बैठक स्थगित भएको हो । 
कांग्रेसका प्रवक्ता विश्वप्रकाश शर्माले तयारी नपुगेका कारण बिहीबारका लागि बोलाइएको केन्द्रीय कार्यसम्पादन समितिको बैठक स्थगित गरिएको जानकारी दिए । संसदीय दलको नेता चयन, चुनावी समीक्षा लगायतका विषयमा पार्टीभित्र जारी विभिन्न आन्तरिक एजेण्डाहरुको छलफलले पूर्णता नपाएका कारण बैठक स्थगित गरिएको उनको भनाइ छ । 
यसअघि बुधबार मुख्य सचिव कृष्णप्रसाद पौडेलले बिहीबार बिहान ९ बजे कांग्रेसले पार्टी कार्यालय सानेपामा केन्द्रीय कार्यसम्पादन समितिको बैठक बोलाइएको जानकारी दिएका थिए । बिहीबारका लागि डाकिएको बैठक स्थगित भएकाले अर्को बैठकका बारेमा चाँडै निर्णय गरिने कांग्रेस प्रवक्ता शर्माले बताए ।
केन्द्रीय कार्यसम्पादनको बैठकमा संसदीय दलको विधान, आशन्न राष्ट्रपतिको निर्वाचन र समसामयिक राजीनतिक विषयले प्रवेश पाउने बताइएको थियो । प्रतिपक्षी नेपाली कांग्रेसको भ्रातृ संगठन नेपाल तरुण दलले राष्ट्रपति विद्यादेवी भण्डारीविरुद्ध नाराबाजी गरेको छ । तरुण दलले कांग्रेस नेतृत्वको सरकारले राष्ट्रियसभा सदस्यमा मनोनितका लागि सिफारिस गरेका नामहरु फिर्ता गरेको विरोधमा राष्ट्रपति भण्डारीविरुद्ध नारावाजी गरेको हो । 
राष्ट्रपति भण्डारीको पछिल्लो निर्णय फिर्ता हुनुपर्ने माग राख्दै बुधबार दिउँसो राष्ट्रपति भवन अगाडि तरुण दलले नाराबाजी गरेको महासचिव भुपेन्द्रजंग शाहीले बताए । राष्ट्रपति भण्डारी सरकारले सिफारिस गरेअनुसार तीन जनालाई राष्ट्रियसभा सदस्यमा मनोनित गर्ने संवैधानिक प्रावधानविपरित कदम चालेकाले विरोध स्वरुप प्रदर्शन गरिएको उनले बताए । 
तरुण दलले बुधबार नै संविधानको प्रति पनि बुझाएको छ । राष्ट्रपति कार्यालयका उपसचिव प्रल्हाद पुडासैनीमार्फत राष्ट्रपति भण्डारीलाई संविधान बुझाइएको महासचिव शाहीले जानकारी दिए । 
राष्ट्रपतिको विरोधमा गरिएको बिरोध प्रदर्शनपछि आयोजित कोणसभामा तरुण दलका अध्यक्ष जीतजंग बस्नेत र महासचिव शाहीले राष्ट्रपतिले आफ्नो कदम नसच्याए सडक संघर्ष थप चर्काउँदै लैजाने चेतावनी दिएका छन् । प्रतिपक्षी नेपाली कांग्रेसका भ्रातृ संगठनहरुले राष्ट्रपति विद्यादेवी भण्डारीको पछिल्लो कदमविरुद्ध संघर्ष गर्ने उद्घोष गरेका छन् । संविधान विपरित सरकारपिच्छे फरक–फरक व्यवहार गरेर राष्ट्रपति भण्डारी सक्रिय भूमिकातर्फ उन्मुख भएको आरोप लगाउँदै कांग्रेसका आधा दर्जन भ्रातृ संगठनहरुले आन्दोलन गर्ने उद्घोष गरेका हुन् । 
नेपाल महिला संघका अध्यक्ष उमा रेग्मी, तेपाल तरुण दलका अध्यक्ष जीतजंग बस्नेत, नेपाल विद्यार्थी संघका अध्यक्ष नैनसिंह महर, नेपाल दलित संघका कार्यवाहक अध्यक्ष शम्भु हजारा पासवान, नेपाल ट्रेड यूनियन कांग्रेसका अध्यक्ष खिलानाथ दाहाल र नेपाल प्रेस यूनियनका अध्यक्ष बद्री सिग्देलले बुधबार संयुक्त पत्रकार सम्मेलन गरेर यस्तो जानकारी दिएका हुन् । 
६ वटै भ्रातृ संगठनहरुले कांग्रेस सभापति शेरबहादुर देउवा नेतृत्वको पूर्ववर्ती सरकारले राष्ट्रियसभा सदस्यका लागि सिफारिस गरेका व्यक्तिहरुको नाम राष्ट्रपति कार्यालयले स्वीकृत नगरे राजनीतिक र कानुनी लडाइँ लड्ने चेतावनी दिए ।  
पत्रकार सम्मेलनमा महिला संघकी अध्यक्ष रेग्मीले संविधानविपरीत गएर राष्ट्रपति भण्डारीले पूर्ववर्ती सरकारको निर्णय खारेज गरेर सक्रिय भूमिकातर्फ उन्मुख भएको दावी गरिन् । उनले राष्ट्रपति कार्यालयले राष्ट्रियसभा सदस्य मनोनयनका लागि गरिएको निर्णय फिर्ता लिनुपर्ने माग गरिन् ।
‘‘सम्माननीय राष्ट्रपतिज्यू एक्टिभ भएर संविधान बाहिर जाँदै हुनुहुन्छ, उहाँले आफ्नो स्टेप फिर्ता लिनुपर्छ । अन्यथा हामी संविधानले दिएको हक–अधिकार प्राप्त गर्नका लागि संडक संघर्षमा जान्छौं,’’ उनले भनिन् । संविधानले निर्दिष्ट गरेअनुरुप राष्ट्रपति नचले त्यसलाई रोक्न कांग्रेसका भ्रातृ संगठनहरु जेसुकै गर्न पनि तयार रहेको चेतावनी उनले दिइन् । 
पत्रकार सम्मेलनमा नेपाल विद्यार्थी संघका अध्यक्ष महरले राष्ट्रपतिको पछिल्लो कदमले नेपालमा कम्युनिष्ट शासनको सुरुवात भइसकेको आभाष दिलाएको बताए । ‘‘हिजो निर्वाचनमा जाँदै गर्दा कांग्रेसले कम्युनिष्टहरुले चुनाव जिते मुलुकमा अधिनायकवाद आउँछ भन्दा जनता र मिडियाले पत्याएनन्,’’ उनले भने, ‘‘तर एमाले–माओवादीको सरकार गठन भएलगत्तै मुलुकमा अधिनायकवाद लाद्ने प्रयास राष्ट्रपतिबाट भएको छ ।’’
राष्ट्रपतिले जनतासँग माफी मागेर राष्ट्रियसभा सदस्य मनोनयनका लागि गरेको निर्णय सच्याउनुपर्ने माग गर्दै अध्यक्ष महरले निर्णय नसच्याइए हरेक किसिमका आन्दोलन गर्न पछि नपर्ने चेतावनी दिए ।      
तरुण दलका अध्यक्ष बस्नेतले चुनावअघि कांग्रेसले भनेझैं मुलुकमा कम्युनिष्ट पार्टीहरुले अधिनायकवादको झल्को दिइसकेको दावी गरे । ‘‘एमाले अध्यक्ष केपी ओली संसदीय अभ्यास विपरित प्रधानमन्त्री बन्नुभएको छ,’’ उनले भने, ‘‘सांसदको सपथ नलिएरै, संसदीय दलको नेता नचुनिएरै प्रधानमन्त्री हुने व्यवस्था कम्युनिष्ट शासनमा मात्रै हुन्छ ।’’
राष्ट्रपति भण्डारीको पछिल्लो कदम विरुद्ध कांग्रेसले कानुनी लडाइँ लड्ने र भ्रातृ संगठनहरुले सडक संघर्ष गर्ने अध्यक्ष बस्नेतको भनाइ थियो । 
ट्रेड यूनियन कांग्रेसका अध्यक्ष दाहालले राष्ट्रिपति भण्डारीको पछिल्लो कदमको निन्दा गर्दै निर्णय सच्चिनुपर्नेमा जोड दिए । ‘‘यो राष्ट्रपति भण्डारीले सकृय कदम चाल्न गरेको प्रयासको विरोधको कास्टिङमात्रै हो । निर्णय फिर्ता नभए हामी संविधानको रक्षाका लागि जेसुकै पनि गर्न तयार छौं,’’ उनले भने । 
देउवा नेतृत्वको सरकारले राष्ट्रयसभाका लागि प्रस्ताव गरेका तीन जनाको नाम हटाएर सरकारले गरेको सिफारिस राष्ट्रपति भण्डारीले पारितगरे पछि कांग्रेस र उसका भ्रातृ संगठनहरुले असन्तुष्टि जनाइरहेका छन् । नेकपा एमालेका अध्यक्ष केपी शर्मा ओली नेतृत्वको सरकारले पाँच वर्षमा विकासमा छलाङ मार्नेगरी महत्वाकांक्षी योजना तयार पारेको छ ।
नेकपा एमाले र माओवादी केन्द्रको बैठकले नयाँ सरकारका लागि सुशासन र आर्थिक विकासका बारेमा सुझाव दिन कार्यदल बनाएको थियो । नेकपा एमालेका उपाध्यक्ष वामदेव गौतमको नेतृत्वमा बनाइएको कार्यदलले विकासमा छलाङ मार्नेगरी योजनासहितको प्रतिवेदन प्रधानमन्त्री केपी शर्मा ओलीलाई बुझाएको छ ।
६१ पृष्ठको ७२ बुँदे प्रतिवेदन चुनावी घोषणापत्रलाई आधार मान्दै तयार पारिएको थियो । कार्यदलले आर्थिक समृद्धिका लागि गर्नुपर्ने कामबारे सबै विवरण सुझाएको कार्यदलका संयोजक गौतमले जानकारी दिए ।
माघ ७ गते गठित कार्यदलले फागुन ७ गते प्रधानमन्त्री ओलीलाई सो प्रतिवेदन बुझाएको थियो । “भ्रष्टाचारको अन्त्य गरी सुशासन कायम गर्दै आर्थिक समृद्धिको वाटो तय गर्न सकिन्छ भन्ने सुझाव दिएका छौं,” गौतमले भने, “जनताको आधारभूत समस्या समाधान गर्दै समाजवादको बाटो तय गर्ने सुझाव प्रतिवदेनमा छ ।” 
शेरबहादुर देउवा नेतृत्वको सरकारले देशको ढुकुटीको दोहन गरेको आरोप लगाउँदै त्यसका बारेमा जनतालाई पहिले जानकारी गराएर मात्रै अघि बढ्न पनि सुझाव दिइएको छ । कार्यदलले कृषिको व्यवसायीकरणमा बढी जोड दिएको छ । 
“अहिले देशको राष्ट्रिय ढुकुटीको अवस्थाबारे जनतालाई जानकारी दिन श्वेतपत्र जारी गर्न भनेका छौं,” गौतमले बाह्रखरीसँग कुरा गर्दै भने, “कृषिलाई व्यावसायिक र औद्योगिकरण गर्दै दुई वर्षभित्र मुलुकलाई खाद्यान्नमा आत्मनिर्भर बनाउने सुझाव दिएका छौं । सुन्दा चुनौतिपूर्ण देखिए पनि असम्भव छैन । प्रतिवर्ष विदेशबाट औद्योगिक सामान खरिदका लागि आठ खर्ब रुपैयाँ खर्च भइरहेको छ ।  खाद्यान्नका लागि डेढदेखि दुई खर्वको सामान ल्याउँछौं । यसलाई बचाउन सक्ने हो भने दुई वर्षमा नसोचेको काम गर्न सकिन्छ ।”
संयोजक गौतमले थपे, “पाँच वर्षभित्र सबै आर्थिक कारोबार ‘क्यासलेस इकोनोमी’ मा र दुई वर्षभित्र अनलाइन प्रणालीमा लगेर सुशासन कायम गर्न सक्छौं ।” कर प्रणालीलाई संस्कृतिकै रुपमा विकास गर्नुपर्ने सुझाव पनि समितिले दिएको छ ।
“सबैले कर तिर्ने वातावरण बनाउनुपर्छ,” गौतमले भने “तलब खाने सरकारको, कर नतिर्ने भनेर हुन्छ ?”
 । नेपाली कांग्रेसले केन्द्रीय कार्यसम्पादन समितिको बैठक बोलाएको छ । मुख्य सचिव कृष्ण पौडेलका अनुसार भोलि बिहान ९ बजे कांग्रेसले पार्टी कार्यालय सानेपामा केन्द्रीय कार्यसम्पादन समितिको बैठक बोलाएको हो ।
राष्ट्रपति, उपराष्ट्रपतिको निर्वाचन नजिकिँदै गरेपछि आफ्नो धारणा बनाउन कांग्रेसले कार्यसम्पादन समितिको बैठक बोलाएको जनाएको छ । मन्त्रालयमा भागवण्डामा नमिल्दा बुधबारसम्म पनि सरकार विस्तार हुन सकेको छैन ।  प्रधानमन्त्री केपी शर्मा ओलीले मन्त्रालयको भागवण्डा टुंग्याएर सरकार विस्तार गर्ने तयारी भए पनि बाँडफाँट नसकिएकाले सरकार विस्तार हुन नसकेको हो ।
माओवादीका अध्यक्ष पुष्पकमल दाहाल प्रचण्डसँग प्रधानमन्त्री ओलीले बुधबार पनि छलफल गरेका थिए । पहिले कुन मन्त्रालय कुन पार्टीले लिने भन्ने विषयमा सहमति भएपछि मात्रै मन्त्रीको चयन हुने बताइएको छ ।
एमाले महासचिव ईश्वर पोखरेले दुई अध्यक्षबीच छलफल नटुंगिएकाले बुधबार सरकार विस्तारको सम्भावना कम देखिएको बताए ।
“छलफल चलिरहेको छ, आजै सरकार विस्तार हुने सम्भावना मैले देखेको छैन,” उनले भने ।
उनका अनुसार पार्टी अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल ‘प्रचण्ड’बीच  छलफल चलिरहेको छ । दुई अध्यक्षको छलफल टुंगिएपछि मात्रै व्यक्तिको टुंगो लाग्छ ।
आइतबार राति दुई पार्टीबीच एकताको आधारपत्रमा हस्ताक्षर भएपछि माओवादीले छिट्टै सरकारमा सहभागी जनाएको थियो । तर, मन्त्रालय भागवण्डामा ठोस सहमति हुन नसकेपछि सरकारले पूर्णता पाउन नसकेको हो । मन्त्रालय भागवण्डा गर्न प्रधानमन्त्री एवं नेकपा एमाले अध्यक्ष केपी शर्मा र माओवादी केन्द्रका अध्यक्ष पुष्पकमल दाहालबीच बालुवाटारमा छलफल जारी छ ।
सरकार विस्तार र मन्त्रालय भागवण्डा गर्न करिव १ घण्टादेखि दुई पार्टीका अध्यक्ष छलफलमा रहेको ओलीका प्रेस संयोजक चेतन अधिकारीले जानकारी दिए । छलफलपछि माओवादी केन्द्र र एमालेले कुन कुन मन्त्रालय पाउने भन्नेबारे टुङ्गो लाग्ने बताइएको छ । 
मन्त्रालयको टुङ्गो नलाग्दा माओवादी केन्द्रका नेताहरु को को सरकारमा सहभागी हुने भन्ने टुङ्गो लागेको छैन । आजै भागबण्डा टुङ्गो लागेर माओवादी केन्द्र सरकारमा सहभागी हुने बताइएको छ ।
माओवादी केन्द्रबाट ओली नेतृत्वको सरकारमा रामबहादुर थापा बादलको नेतृत्वमा हिमाल किराँती, वर्षमान पुन, पम्फा भुसाल, देवेन्द्र पौडेल, शक्ति बहादुर बस्नेत, मातृका यादव, जनार्दन शर्मा, लेखराज भट्ट, राम कार्कीलगायत सरकारमा जान इच्छुक छन् । उनीहरु आज बिहानै मन्त्री बनाइदिन आग्रह गर्दै अध्यक्ष प्रचण्ड निवास खुमलटार पुगेका थिए । खुमलटार पुगेका नेताहरुलाई अध्यक्ष प्रचण्डले मन्त्रालयको भागबण्डा टुङ्गिएपछि मात्र मन्त्री छान्ने आश्वासन दिएका थिए । संघीय संसदका सांसदहरुको सपथ ग्रहण फागुन २० गते हुने भएको छ ।  संघीय संसद् सचिवालयले सार्वजनिक गरेको सूचनामा फागुन २० गते शपथग्रहण कार्यक्रम तय गरिएको उल्लेख छ ।
प्रतिनिधिसभाका जेष्ठ सदस्यले सांसदहरुलाई शपथ ग्रहण गराउने व्यवस्था छ । सांसदहरुलाई संसद् सचिवालयले राष्ट्रिय पोशाक वा आ–आफ्नो सांस्कृतिक पहिचान झल्कने पोशाकमा निर्वाचन आयोगबाट प्राप्त प्रतिनिधिसभा र राष्ट्रियसभाका सदस्यलाई प्र्रमाणपत्रसहित आउन आग्रह गरेको छ ।
कुनै पनि सांसदले मातृभाषामा शपथ लिन चाहेमा पनि व्यवस्था गरेको सचिवालयले जनाएको छ । तर तीनदिनअघि नै मातृभाषामा अनुवाद गरी प्रतिसहित संसदका महासचिवलाई बुझाउनुपर्ने हुन्छ ।
सचिवालयले प्रतिनिधिसभाका सदस्यहरुलाई फागुन २० गते ४ बजे र राष्ट्रियसभाका लागि ५ बजे समय तोकेको छ । नेपाली काँग्रेसले नयाँ सरकारले अघिल्लो सरकारले गरेका निर्णय खारेज गर्ने मनोविज्ञानले आफ्नो यात्रा प्रारम्भ गर्नुलाई सुखद शुभारम्भ नभएको टिप्पणी गरेको छ । 
काँग्रेस केन्द्रीय कार्यालयमा आज आयोजित पत्रकार सम्मेलनमा पार्टी प्रवक्ता विश्वप्रकाश शर्माले राष्ट्रियसभामा तीन सदस्य मनोनयनका लागि सरकारले आज सिफारिश गरेको निर्णयका सम्बन्धमा पार्टीको धारणा सार्वजनिक गरेका छन् । 
उनले भने,, “अघिल्लो सरकारले गरेको सिफारिश संविधानको धारा, ८६ को उपधारा, २ को ‘ख’ बमोजिम थियो, धारा ८६ को उपधारा २ को ‘क’ सक्रिय भइसक्दा ‘ख’ लाई सक्रिय तुल्याउन संविधानतः स्वाभाविक प्रक्रिया थियो ।” 
“संविधानको संरक्षक राष्ट्रपतिले संविधानको धारा, ६६ को उपधारा, २ ले गरेको प्रस्ट व्यवस्थाअनुरुप सो सिफारिशलाई स्वीकृत गर्नै पर्दथ्यो”, प्रवक्ता शर्माले भने, “भिन्न–भिन्न सरकारलाई भिन्न–भिन्न चस्माले हेरेर राष्ट्रपतिजस्तो संस्थाबाट व्यवहार प्रस्तुत हुनुलाई गम्भीर रुपमा लिँदै संविधानको मूल मर्म र भावना विपरीत यो निर्णय रहेको काँग्रेसको ठहर छ ।” 
काँग्रेसको नेतृत्वमा निर्माण भएको संविधान अन्ततः स्थानीय, प्रदेश र केन्द्रको निर्वाचन सम्पन्न गरी काँग्रेसकै नेतृत्वमा सम्पन्न भएको बताउँदै प्रवक्ता शर्माले भने, “यो निर्वाचन सम्पन्न भएसँगै लामो संक्रमणकालको अन्त्य भई तुलनात्मक रुपले सहज राजनैतिक वातावरण मुलुकमा स्थापित भएको छ ।” 
उनले यस परिस्थितिमा गठन भएको नयाँ सरकारले दिगो शान्ति, स्थिरता र समृद्धिका सन्दर्भमा सार्थक नेतृत्व गर्न सकोस् भनेर शुभकामना व्यक्त गर्नुभयो । प्रवक्ता शर्माले भने, “नयाँ सरकारसँगको हाम्रो व्यवहार उसकै निर्णय र शैलीमा निर्भर रहनेमा समेत हामी उत्तिकै प्रस्ट छौँ ।” 
उनले लामो संक्रमणकाल अन्त्य पछिको नेपाली राजनीतिलाई एकता र हार्दिकतापूर्वक अघि बढाउनुपर्ने प्रधान दायित्व सरकारको नै हो भन्नेमा काँग्रेस प्रस्ट रहेको धारणा व्यक्त गरे । 
प्रवक्ता शर्माले हजारौँको बलिदान र लामो संघर्षबाट निर्माण भएको संविधानलाई थप समृद्ध गर्दै अघि बढ्ने सन्दर्भमा जिम्मेवार प्रतिपक्ष दलका नाताले आफूहरु सहयोगी रहने बताउँदै संविधानको ठाडो उल्लंघन जस्ता घटनाप्रति गम्भीर रहँदै यसको रक्षार्थ दृढ रहने स्पष्ट पारे । 
आज बसेको मन्त्रिपरिषद्को बैठकले डा युवराज खतिवडा, रामनारायण बिँडारी र डा बिमला पौडेल राईको नाम राष्ट्रियसभा सदस्यमा सिफारिश गरेको हो । राष्ट्रपति विद्यादेवी भण्डारीले आजै उनीहरुलाई राष्ट्रियसभा सदस्यमा मनोनयन गरेका छन् । 
काँग्रेस सभापति शेरबहादुर देउवा नेतृत्वको यसअघिको सरकारले राष्ट्रियसभा सदस्यमा कृष्णप्रसाद पौडेल, गोपाल बस्नेत र चाँदनी जोशीको नाम मनोनयनका लागि राष्ट्रपतिलाई सिफारिश गर्ने निर्णय गरेको थियो । ५९ सदस्यीय राष्ट्रियसभामा मन्त्रिपरिषद्को सिफारिशमा राष्ट्रपतिबाट तीनजना मनोनयन गर्ने संवैधानिक व्यवस्था छ । नेपाली कांग्रेसका सभापति एवं पूर्व प्रधानमन्त्री शेरबहादुर देउवासँग नेपाल भ्रमणमा रहेका  चिनियाँ कम्युनिस्ट पार्टी विदेश विभागका उपमन्त्री ये झाउले भेटवार्ता गरेका छन् ।  
बूढानीलकण्ठस्थित सभापति देउवाको निजी निवासमा मंगलबार भएको भेटमा उनीहरुरुबीच आपसी हित र सम्बन्धमा बारेमा विचार विमर्श भएको सभापति देउवाका परराष्ट्र सल्लाहकार डा दिनेश भट्टराईले जानकारी दिए । 
भेटमा सभापति देउवाले नजिकको असल छिमेकी चीनसँगको सम्बन्ध उच्च प्राथमिकतामा रहेको बताउँदै पार्टीका संस्थापक विपी कोइरालाको पालादेखि नै नेपाल र आफ्नो पार्टी एक चीन नीतिमा अडिग रहेको धारणा व्यक्त गरेका थिए ।  
सो अवसरमा उपमन्त्री येले सभापति देउवाको नेतृत्वमा नेपालमा तीन तहका निर्वाचन सफलतापूर्वक सम्पन्न भएको बधाई दिँदै कांग्रेसका संस्थापक विपी कोइरालाको पालादेखि नै कांग्रेस र चीनबीचको सम्बन्धको स्मरण गरे ।  
उनले आफूहरुले चिनियाँ कम्युनिस्ट पार्टी र कांग्रेसबीच द्विपक्षीय सम्बन्ध थप विस्तार गर्न चाहेको बताउँदै सभापति देउवालाई चीन भ्रमणको निमन्त्रणासमेत दिएको परराष्ट्र सल्लाहकार डा भट्टराईले बताए । नेकपा माओवादी केन्द्रका अध्यक्ष एवम् पूर्वप्रधानमन्त्री पुष्पकमल दाहाल ‘प्रचण्ड’ले एकसाताभित्रै पार्टीको नाम औपचारिक रुपमा निर्वाचन आयोगमा दर्ता भई वैधानिकता पाउने बताएका छन् ।
एमाले र माओवादी केन्द्रबीच पार्टी एकता घोषणा भएपश्चात् गृहजिल्ला चितवन आएका प्रचण्डले कार्यदलले प्रतिवेदन बुझाएपछि पार्टीको नामलाई औपचारिकता दिने बताउँदै दल दर्ता गर्दा दुवै अध्यक्षको संयुक्त हस्ताक्षर रहने प्रष्ट पारे ।
दुई कम्युनिस्ट शक्तिबीच पार्टी एकताको औपचारिक घोषणा भएलगत्तै प्रचण्डले देश अब स्थायित्व र समृद्धिको दिशामा अघि बढ्ने विशवास व्यक्त गरे ।
उनले भने, “२०१९ सालदेखि जुट्न नसकेको कम्युनिस्ट हाल एउटै हुनु विश्वकै लागि गतिलो पाठ हो । अब दुई पार्टीले अन्तरिम राजनीतिक प्रतिवेदन र अन्तरिम विधान तयार पारी एकीकृत पार्टी सञ्चालन गर्नेछ ।”
एकीकृत पार्टीको नेतृत्व दुवै पार्टीका अध्यक्षले संयुक्तरूपमा गर्ने र बैठकको अध्यक्षता आलोपालो गर्ने सहमति भएको प्रचण्डले बताए । संसदमा दुवै पार्टीको गरी ६३ प्रतिशत प्रतिनिधित्व छ । प्रचण्डले आगामी दुई वर्षभित्र एकताको महाधिवेशन हुने बताएका छन् ।
सोही महाधिवेशनले नेता कार्यकर्ताको मनोभावनाअनुसार अघि बढ्ने भएकाले प्रधानमन्त्रीमा आलोपालोको विषयको औचित्य नरहेको उनले प्रष्ट्याए । राष्ट्रपति विद्यादेवी भण्डारीले प्रधानमन्त्रीको सिफारिसमा महान्यायाधीवक्तामा अग्नी खरेललाई नियुक्त गरेकी छन् ।
नेकपा एमालेका पूर्वसांसद, पूर्वमन्त्रीसमेत रहेका खरेललाई नेपालको संविधानको धारा १५७ को उपधारा (२) बमोजिम महान्यायाधिवक्ता पदमा नियुक्त गरिएको राष्ट्रपति कार्यालयले जनाएको छ ।
मन्त्रिपरिषद्को मंगलबार बसेको बैठकले खरेललाई महान्यायधिवक्तामा सिफारिस गरेको थियो । राष्ट्रपति कार्यालयका प्रवक्ता कुलप्रसाद चुडालले जारी गरेको विज्ञप्तिमा मंगलबार बेलुका नियुक्त गरिएको उल्लेख गरिएको छ । महान्यायाधिवक्ता वसन्तराम भण्डारीले पदबाट राजीनामा दिएका छन् । भण्डारीले  संविधानको धारा १५७ को उपधारा (४) को खण्ड (क) बमोजिम मंगलबारेदेखि लागू हुने गरी पदबाट राजीनामा दिएको राष्ट्रपति कार्यालयले जानकारी दिएको हो ।
महान्यायाधिवक्ताको हैसियतले सम्पादन गरेको कार्यप्रति राष्ट्रपतिले धन्यवादसमेत व्यक्त गरेकी छन् ।
भण्डारी ३२ साउनमा महान्याधिवक्तामा सिफारिस भएका थिए । नवगठित नेपाल कम्युनिष्ट पार्टीका अध्यक्ष पुष्पकमल दाहाल प्रचण्डले केपी ओली नेतृत्वको सरकारको मन्त्रीमण्डल आजै विस्तार हुने बताएका छन् ।
पश्चिम चितवनको अमर माध्यमिक विद्यालय भरतपुर–२२ को ६३औँ वार्षिकोत्सव तथा अभिभावक दिवसलाई सम्बोधन गर्दै अध्यक्ष प्रचण्डले आज विस्तार हुने मन्त्रीमण्डलमा माओवादीका तर्फबाट केही मन्त्रीहरुले सपथ ग्रहण गर्ने बताए ।
यस्तै अध्यक्ष प्रचण्डले भरतपुर–मेघौली सडकखण्डलाई तत्काल कालोपत्रे सम्पन्न गर्न पहल गरिने प्रतिबद्धतासमेत जनाए ।
कार्यक्रममा वार्षिकोत्सव तथा अभिभावक दिवसको उपलक्ष्यमा पूर्वविद्यार्थी एवं भरतपुर महानगरपालिकाकी मेयर रेनु दाहाल, प्रदेश नं.३ (ख)का सांसद रामलाल महतो, भरतपुर महानगरपालिका वडा नं १० का वडाध्यक्ष अरुणपीडित भण्डारी, भरतपुर–२२ का वडाध्यक्ष विष्णुराज महतो, जिल्ला समन्वय समिति चितवनकी उपसभापति मुना श्रेष्ठलाई अध्यक्ष प्रचण्डले सम्मान गरेका थिए ।
कार्यक्रम विद्यालयका अध्यक्ष मधुसूदन सापकोटाको अध्यक्षतामा सम्पन्न भएको थियो । नेपाली कांग्रेसले राष्ट्रियसभा सदस्य मनोनयनप्रति गम्भीर विमति रहेको जनाएको छ । 
ललितपुरको सानेपास्थित पार्टी केन्द्रीय कार्यालयमा मंगलबार दिउँसो पत्रकार सम्मेलन आयोजना गरेर कांग्रेसले राष्ट्रियसभा सदस्य मनोनयनप्रति गम्भीर बिमति रहेको जनाएको हो । 
संविधानको धारा ८६ (२) बमोजिम कांग्रेस नेतृत्वको सरकारले राष्ट्रियसभा सदस्यको चयन र मनोनयनका लागि राष्ट्रपति कार्यालय समक्ष सिफारिश गरेपनि अहिलेको सरकारले नयाँ नाम सिफरिश गरेको प्रति कांग्रेस असन्तुष्ट देखिएको छ । 
‘‘राष्ट्रियसभा सदस्य सिफरिश संविधानको धारा ८६ को उपधारा २ को ‘ख’ बमोजिम थियो’’, पत्रकार सम्मेलनमा कांग्रेस प्रवक्ता विश्वप्रकाश शर्माले भने, ‘‘धारा ८६ को उपधारा २ को ‘क’ सक्रिय रहने र ‘ख’ निष्कृय पारिएको छ । यसप्रति हाम्रो गम्भीर आपत्ति र विमति छ ।’’
देउवा नेतृत्वको सरकारले सिफारिश गरेका नामहरु मनोनयन नगरेर राष्ट्रपति विद्यादेवी भण्डारीले संविधान विपरित काम गरेको कांग्रेसको ठहर छ । भिन्न–भिन्न सरकारलाई भिन्न–भिन्न चश्माले हेरेर राष्ट्रपति जस्तो संस्थाबाट प्रस्तुत पछिल्लो व्यवहारलाई कांग्रेसले गम्भीर रुपमा लिएको जनाएको छ । 
‘‘राष्ट्रपति कार्यालयले संविधानको मूल मर्म र भावना विपरित निर्णय गरेको ठहर गरेको छ’’ प्रवक्ता शर्माले भने, ‘‘राष्ट्रपति जस्तो सम्मानित संस्थाले विवादित निर्णय गर्दै गए संविधान समृद्ध हुँदैन ।’’
प्रतिपक्षी कांग्रेसले राष्ट्रियसभा सदस्य मनोनयनको विषयलाई राजनीतिक ढंगबाट निकास ननिस्कए आवश्यक परामर्श गरेर कानूनी बाटो समेत अवलम्बन गर्न सक्ने संकेतसमेत गरेको छ । ओली नेतृत्वको सरकार जिम्मेवार प्रतिपक्षीलाइ जिम्मेवार ढंगबाट अघि लैजान चुकेको उनको भनाई थियो । 
उसले सरकारको आगामी रबैया हेरेर सडक र संसदमा आफ्नो व्यवहार प्रस्तुत गर्नेसमेत बताएको छ । ‘‘सरकारको आगामी रबैया हेरेर कांग्रेस विनम्र तर बुलन्द ढंगबाट प्रस्तुत हुन्छ,’’ प्रवक्ता शर्माले भने । नेकपा एमालेका सचिव प्रदीपकुमार ज्ञवालीले बुधबारसम्म मन्त्रिमण्डलले पूर्णता पाउने बताएका छन् । 
रिपोर्टर्स क्लब नेपालले आज यहाँ आयोजना गरेको साक्षात्कारमा सचिव ज्ञवालीले अबको सरकार मुलुकको समृद्धिका लागि हुनेमा जोड दिंदै संविधानले निर्दिष्ट गरेअनुसारको सानो आकारको सरकार गठन गरिने जानकारी दिए । 
सरकारको मुख्य उद्देश्य नै राजनीतिक स्थायित्व कायम गरी आर्थिक वृद्धि हासिल गर्ने हुँदा त्यसका लागि आवश्यक संख्या मात्र मन्त्रिपरिषद्मा रहने चर्चा गर्दै उनले भने, “हाम्रो कार्यदलले १५ वटा मन्त्रालय बनाउन सिफारिस गरेको छ, अब कतिपय मन्त्रालय एकीकृत गरिन्छ र कतिपय खारेज हुन्छन् ।” 
नेता ज्ञवालीले वर्तमान सरकारले लोकतन्त्रको सुदृढीकरण, राष्ट्रिय हितको रक्षा गर्ने, सुशासन कायम गरी भ्रष्टाचार नियन्त्रण गर्ने, समृद्धि हासिल गर्न लगानी बढाउने र संघीय संविधान कार्यान्वयनलाई प्राथमिकता दिने बताए । 
देशमा सुशासन र आर्थिक समृद्धि कायम गर्न सरकारले दत्तचित्त भएर काम गर्ने जानकारी दिंदै उनले भने, “यो सरकार १० देखि पाँच कार्यालय आउने÷जाने होइन, रिबन काट्ने, पूजा गर्ने काम गर्दैन, किनकि हामी अग्निपरीक्षामा छौँ ।” 
एमाले र माओवादी केन्द्रबीचको एकता 
सचिव ज्ञवालीले विसं २००६ मा स्थापना भएको कम्युनिष्ट पार्टी विभिन्न समयमा फुट्दै गएको स्मरण गर्दै एमाले र माओवादी केन्द्रबीचको एकता घोषणा ऐतिहासिक हुने र मुलुकमा अब राजनीतिक स्थायित्व कायम हुने विश्वास व्यक्त गर्दै एकता विश्व कम्युनिष्ट आन्दोलनका लागि पनि प्रेरणादायी हुने बताए। 
एकता प्रक्रियालाई निष्कर्षमा पुर्याउन केही कानूनी प्रक्रिया पूरा गर्नुपर्ने उल्लेख गर्दै उनले भने, “यसका लागि करिब तीन हप्ता सक्छ, हिजो भएको दुई पार्टीबीचको एकता घोषणालाई दुवै पार्टीका केन्द्रीय कमिटीले अनुमोदन गरेर आगामी चैतसम्ममा एकता घोषणा हुन्छ ।” एकता महाधिवेशनका लागि करिब डेढ वर्ष समय लाग्ने उनको भनाइ थियो । 
नेता ज्ञवालीले भने, “महाधिवेशन सम्पन्न नहुञ्जेलसम्म दुवै अध्यक्षहरुले संयुक्त नेतृत्व गर्नुहुन्छ, उनीहरुले समझदारीमा नै पार्टी चलाउनुहुन्छ ।” एकीकृत पार्टीको संरचनामा स्थायी कमिटी, पोलिटब्यूरो र केन्द्रीय कमिटी निर्माण गरिने नेता ज्ञवालीले जानकारी दिए । नेपाली कांग्रेसका महामन्त्री डा शशांक कोइरालाले संसदीय दलको नेतामा पार्टी सभापति शेरबहादुर देउवाको विकल्प खोज्नुपर्ने बताएका छन् ।
मंगलबार भरतपुरमा पत्रकारसँग कुरा गर्दै कोइरालाले पार्टीको नेतृत्व गर्न देउवा असफल भैसकेकाले संसदीय दलमा विकल्प खोजिने बताएका हुन् । उनले सर्वसम्मत भएमा आफू पनि संसदीय दलको नेता हुन तयार रहेको बताए ।
कोइरालाले भने, “सभापति देउवा र प्रकाशमान सिंहको कुरा चलेको छ, सर्वसम्मत भए म पनि संसदीय दलको नेता बन्न तयार छु, होइन भने पार्टी सभापतिको विकल्प खोजिन्छ ।”
महामन्त्री कोइरालाले महासमिति र केन्द्रीय समितिको बैठक आह्वान गरेर पार्टी सुदृढीकरणको अभियानमा लाग्ने बताए ।
एमाले–माओवादीबीचको एकताले नेपाली कांग्रेसलाई चुनौती थपिएको भन्दै कोइरालाले भने, “दुई कम्युनिष्टको एकीकरणले प्रतिस्पर्धामा कठिन हुन्छ, काँग्रेस सुदृढीकरण बनाउनुपर्छ, काँग्रेस विपक्षमा बस्दा संगठित हुने सम्भावना बढ्छ ।”
वाम एकताले कांग्रेसलाई ठीक बनाउन सन्देश दिएको बताउँदै उनले भने, “काँग्रेस पनि विचार मिल्ने दल र नेताहरुसँग एकीकरण गर्दै जानुपर्छ । जिल्लामा पृथ्वीनारायण शाहको अहिलेसम्मकै अग्लो शालिकको शिलान्यास गरिएको छ । 
दशरथचन्द नगरपालिकाका प्रमुख नरेन्द्र थापाले पृथ्वीनारायण शाहको २१ फिट अग्लो शालिकको शिलान्यास गरेका हुन् । शालिक निर्माणका लागि चार रोपनी जग्गा बैतडी उद्योग वाणिज्य संघका अध्यक्ष नरबहादुर चन्दले दान गरेको ‘राष्ट्रियता संरक्षण अभियान’का अध्यक्ष तथा शालिक निर्माणका परिकल्पनाकार हेमबाबु लेखकले जानकारी दिए । 
दशरथचन्द नगरपालिका–५ सुन्दरखालीमा पृथ्वीबाटिकासहितको २१ फिट अग्लो शालिक र विशाल नेपालको नक्सा बनाइने लेखकले बताए । निर्माणका लागि करिब एक करोड खर्च लाग्ने उनको भनाइ छ । दुई ठूला कम्युनिस्ट पार्टीले पार्टी एकताको समझदारी गरेपछि उत्साहित कार्यकर्ताले माइतीघर मण्डलामा साँझ दीपावली गर्ने भएका छन् । पार्टी एकताबाट उस्ताहित बनेका युवाहरूले स्वतस्फूर्त रूपमा दीपावलीको आयोजना गरेको एमाले केन्द्रीय सदस्य ठाकुर गैरेले जानकारी दिए ।
दुई ठूला कम्युनिस्ट पार्टी एकीकृत भर्इ समृद्ध मुलुक निर्माणको बाटोमा अघि बढेकाले दीपावली गर्न लागेको उनले बताएका हुन् । एमाले–माओवादी केन्द्रबीच सोमबार मध्यराति ७ बुँदे समझदारी भएपछि कार्यकर्तामा उत्साह सञ्चार भएको हो । नेपाली कांग्रेस ललितपुरका नेताहरुले जिल्ला सभापति मदनबहादुर अमात्यमाथि अनुशासनको कारवाही गर्न माग गरेका छन् । उनीहरुले प्रेस विज्ञप्ति जारी गरेर पार्टी सभापति आमात्य तत्काल अनुशासनको कारवाही गरेर निलम्बन गर्न माग गरेका हुन् । 
सभापति अमात्यमाथि उनीहरुले विधान उल्लंघन गरेको, कार्यसमिति बैठक नियमित नडाकेको, महाधिवेशन र महासमिति सदस्यहरुलाई उपेक्षा गर्ने गरेको तथा सांगठनिक–राजनीतिक संस्कार र चरित्र प्रदर्शन नगरेको आरोप लगाएका छन् ।  
महेश्वर थापा, राजेश महर्जन, जितेन्द्र श्रेष्ठ, प्रमोद शर्मा रामकृष्ण चित्रकार लगायतको हस्ताक्षर भएको प्रेस विज्ञप्तीमा जिल्ला सभापति अमात्यमाथि केन्द्रीय नेतृत्वले कारवाही नगरे ललितपुरमा लोकतन्त्रप्रति आस्थावान सर्वसाधारणको कांग्रेस प्रतिको धारणा प्रतिकुल हुने निश्चित रहेको चेतावनी दिइएको छ ।
उनीहरुले सभापति अमात्य आगामी १४ औं महाधिवेशनलाई आफ्नो पक्षमा पार्ने उदेश्यले पार्टीको संगठन बनाउने नाममा भताभुंग पार्ने मनसायले प्रेरित भएर अघि बढी रहेको पनि दावी गरेका छन् । नेकपा माओवादी केन्द्रका अध्यक्ष पुष्पकमल दाहाल प्रचण्डले कार्यदलको प्रतिवेदनपछि औपचारिक रुपमा पार्टी एकताको घोषणा गरिने बताएका छन् । मंगलबार भरतपुर विमानस्थलमा सञ्चारकर्मीसँग कुरा गर्दै अध्यक्ष प्रचण्डले पार्टी एकता संयोजन समितिमा सोमबार भएको पार्टी एकताको प्रारम्भिक समझदारीका आधारमा अन्तरिम विधान तयार पार्ने कार्यदलले प्रतिवेदन दिएपछि केन्द्रीय समितिको संयुक्त बैठक बस्ने बताए । 
“हामीले हिजो दुईवटा कार्यदल बनाएका छौं । यी कार्यदलको प्रतिवेदनपछि केन्द्रीय समितिको संयुक्त बैठक बस्छ,” अध्यक्ष प्रचण्डले भने,  “त्यसपछि पुराना केन्द्रीय समिति विघटन गरेर नयाँ केन्द्रीय समिति बनाउँछौं ।”
नयाँ केन्द्रीय समिति बनाएपछि औपचारिक रुपमा नयाँ दलका रुपमा निर्वाचन आयोगमा दर्ता गरिने उनले बताए । अध्यक्षले दाहालले भने, “सैद्धान्तिक र व्यवहारिक किसिमले हामी एकै कम्युनिष्ट पार्टी भइसक्यौं । तर, कानुनी रुपमा निर्वाचन आयोगमा दल दर्ता गरेपछि मात्रै हामी नयाँ पार्टी हुन्छौं ।”
अध्यक्ष प्रचण्डले अन्तर्राष्ट्रिय रुपमा समेत स्थापित मान्यताका आधारमा एकता महाधिवेशनसम्म दुवै पार्टीका अध्यक्ष सहअध्यक्षका रुपमा रहने बताए । बैठकको अध्यक्षता आलोपालो गर्नेगरी नयाँ पार्टीमा दुबै अध्यक्ष रहने र सोही अनुरुप हस्ताक्षर रहने जानकारीसमेत उनले दिए ।
पार्टी एकताले आमजनता, कार्यकतामा मात्र नभएर राष्ट्रिय र अन्तर्राष्ट्रियरुपमा समेत ठूलो प्रभाव पर्ने बताउँदै अध्यक्ष प्रचण्डले देशमा स्थायित्व, समृद्धि र सुशासनका लागि एकताले ठूलो धरातल तयार पारेको दाबी गरे । 
“हामीले निर्वाचनअघि जनतासँग चुनावपछि पार्टी एकता हुनेछ, देशमा राजनीतिक स्थायित्वका लागि सम्पूर्ण तागत लगाइनेछ र आर्थिक विकास र समृद्धिमा ध्यान केन्द्रीत गरिने छ भनेर प्रतिबद्धता र संकल्प गरेका थियौं । यो ऐतिहासिक परिघटना र नेपाल राष्ट्रका लागि दूरगामी परिघटना हो । यसले २०१९ सालदेखि टुटफूट हुँदै आएको कम्युनिष्ट आन्दोलनमा गुणात्मक फड्को मारेको छ,” दाहालले अगाडि भने । नेपाली कांग्रेसले सरकारले राष्ट्रियसभा सदस्यमा तीनजनाको नाम सिफारिस गरेकोप्रति गम्भीर आपत्ति जनाएको छ । 
कांग्रेस सभापति शेरबहादुर देउवा नेतृत्वको सरकारले सिफारिस गरेका नाम बाहेक आजको मन्त्रिपरिषद् बैठकले नयाँ नाम सिफारिस गरेकोमा कांग्रेसले विरोध जनाएको पार्टी प्रवक्ता विश्वप्रकाश शर्माले जानकारी दिए । सरकारले बिनातर्क राष्ट्रियसभा सदस्यमा नयाँ नाम पठाएकोप्रति कांग्रेसले आपत्ति जनाएको छ । प्रवक्ता शर्माले यसअघिका निर्णय उल्ट्याउँदै सरकारले गरेको निर्णयले आगामी दिनमा सत्ता र प्रतिपक्षबीच दुरी बढ्ने चिन्ता व्यक्त गरे । 
आज बसेको मन्त्रिपरिषद्को बैठकले डा युवराज खतिवडा, रामनारायण बिँडारी र डा विमला पौडेल राईको नाम राष्ट्रियसभा सदस्यमा सिफारिस गरेको हो । तीनैजना राष्ट्रपतिबाट मनाेनित भइसकेका छन् ।
कांग्रेसले अघिल्लो सरकारले संविधान बमोजिम स्थानीय, प्रदेश र संघको निर्वाचन सम्पन्न गरी निर्वाचन प्रक्रिया पूरा गर्न राष्ट्रियसभामा मनोनयन हुने तीनजना सदस्यको नाम सिफारिस गरेको स्पष्ट पारेको छ । 
प्रवक्ता शर्माले भने, “सिफारिस काम चलाउ सरकारले गरेको भन्ने हो भने त्यसअघि राष्ट्रियसभाको निर्वाचन पनि त्यही सरकारले गरेको हो ।” कांग्रेसले यसअघि मन्त्रिपरिषद् बैठकले संविधान बमोजिम निर्णय गरी सिफारिस गरेका व्यक्तिलाई राष्ट्रियसभा सदस्य मनोनयनमा राष्ट्रपति कार्यालयबाट भएको ढिलाइप्रति पनि आपत्ति जनाएको छ । 
यसअघिको सरकारले राष्ट्रियसभा सदस्यमा कृष्णप्रसाद पौडेल, गोपाल बस्नेत र चाँदनी जोशीको नाम मनोनयनका लागि राष्ट्रपतिलाई सिफारिस गर्ने निर्णय गरेको थियो । उननसाठी सदस्यीय राष्ट्रियसभामा मन्त्रिपरिषद्को सिफारिशमा राष्ट्रपतिबाट तीनजना मनोनयन गर्ने संवैधानिक व्यवस्था छ । 
संघीय संसद्को माथिल्लो सदन राष्ट्रियसभामा सातै प्रदेशबाट आठ जनाका दरले ५६ जना सदस्य यसअघि माघ २४ गते भएको निर्वाचनबाट निर्वाचित भइसकेका छन् । प्रदेश नम्बर २ को मुख्य न्यायाधीवक्ता नियुक्त भएका अधिवक्ता दीपेन्द्र झाविरुद्ध सर्वोच्च अदालतमा रिट दायर भएको छ । झाको योग्यतामाथि प्रश्न उठाउदै बाँकेका मधुर पाठक र काभ्रेका डिल्ली न्यौपानेले मुद्दा दायर गरेका हुन् । मुद्दा दायर गर्ने दुवै अधिवक्ता हुन् ।
रिटमा २ नम्बर प्रदेशका मुख्यमन्त्रीको सचिवालय, प्रदेश प्रमुखको सचिवालय र मुख्य न्यायाधीवक्ता झालाई विपक्षी बनाइएको छ । 
नेपालको संविधानको धारा १६० को उपधारा ३ ले मुख्य न्यायाधीवक्ताको योग्यता तोकेको र त्यसमा उच्च अदालतको न्यायाधीश हुने योग्यता भएको व्यक्ति मुख्य न्यायाधीवक्ताको पदमा नियुक्तिका लागि योग्य हुने उल्लेख छ । नेकपा माओवादी केन्द्रका अध्यक्ष एवं पूर्वप्रधानमन्त्री पुष्पकमल दाहाल ुप्रचण्डु र चिनियाँ कम्युनिस्ट पार्टी विदेश विभागका उपमन्त्री येझाऊबीच भेटवार्ता  भएको छ । माओवादी अध्यक्ष  प्रचण्डको निवास खुमलटारमा भएको भेटमा नेपालको पछिल्लो राजनीतिक घटनाक्रम तथा चीन र नेपालका बीच आपसी सहयोगका बारेमा छलफल भएको थियो ।
भेटका प्रचण्डसँग  उपमन्त्री येझाऊले नेकपा ९एमाले० र नेकपा माओवादी केन्द्रबीच पार्टी एकताका लागि ७ बुँदे सहमतिका बारेमा जिज्ञासा राखेका थिए ।
अध्यक्ष प्रचण्डले नेपालमा राजनीतिक स्थायित्व, विकास र समृद्धिका लागि पार्टी एकता गर्ने निर्णयमा दुबै पार्टी पुगेको बताउँदै नेपाली इतिहासमा दूरगामी परिघटना भएको बताएका थिए । अध्यक्ष प्रचण्डले आर्थिक विकास गरेर समाजवादको लामो यात्रामा जाने उद्देश्यसाथ सुरु भएको एकताले नेपाली विशेषता अनुरुपको समाजवादको सैद्धान्तिक कार्यदिशा निर्माण गर्ने समेत बताए ।
चिनियाँ उपमन्त्रीले दुई पार्टीको एकीकरणको स्वागत गर्दै एकताले राजनीतिक स्थायित्व र विकासका निम्ति धेरै ठूलो काम गर्ने बताए । चीन सरकारसँग यसअघि भएका सम्झौताहरुलाई व्यवहारमा रुपान्तरण गर्ने बताउँदै उपमन्त्री येझाऊले एकीकृत पार्टीलाई चीनको तर्फबाट पूर्ण सहयोग हुने प्रतिबद्धता व्यक्त गरे । नेपालको स्थायित्व, समृद्धि र विकासका लागि चीन सरकारले नेपाल सरकारलाई विगतदेखि पुर्‍याउँदै आएको सहयोगलाई निरन्तरता दिँदै भविष्यमा झन ठूलो सहयोग गर्ने समेत येझाऊले बताए ।
भेटका अवसरमा उपमन्त्री येझाऊले अध्यक्ष प्रचण्डलाई चिनियाँ राष्ट्रपती शी जिनपिङले लेखेको पुस्तक “द गभर्नेन्स अफ चाइना–२” हस्तान्तरण गरेका थिए । एमाले र माओवादी एकताको सात बुँदे सहमति भएसँगै सरकार विस्तार हुने भएको छ । सोमबार मध्यराति दुई पार्टीबीच सहमतिमा हस्ताक्षर भएपछि मन्त्रिपरिषद् विस्तार हुन लागेको हो ।
सोमबार पुष्पकमल दाहाल प्रचण्डले दुई पार्टी एक भइसकेकोले सरकारमा छिट्टै सहभागी हुने बताएका थिए । त्यस्तै, माओवादी केन्द्रकी प्रवक्ता पम्फा भुसालले बुधबारसम्ममा मन्त्रिपरिषद् विस्तार हुने विश्वास व्यक्त गरिन् । पार्टी अध्यक्ष प्रचण्ड मंगलबार चितवन गएको र बुधबार त्यहाँबाट फर्कने कार्यक्रम रहेकाले उनी फर्किएलगत्तै छलफल गरेर सरकारमा सहभागी हुने नेतृ भुसालको दाबी थियो ।
यता, एमाले सचिव प्रदीप ज्ञवालीले पनि बुधबारसम्म सरकार विस्तार हुने विश्वास व्यक्त गरे । दुई पार्टीबीच पार्टी एकताको आधारपत्रमा हस्ताक्षर भइसकेकाले सरकार विस्तारमा विलम्ब नहुने उनको भनाइ थियो । एमालेसँग पार्टी एकताबारे ठोस सहमति नगरी सरकारमा सहभागी नहुने माओवादी अडानका कारण एमाले अध्यक्ष ओलीको क्याविनेट माओवादीविहीन बनेको थियो ।
को–को बन्दैछन् मन्त्री ?
संविधानतः राज्यमन्त्रीसमेत गरी २५ जनाभन्दा बढी सदस्यीय मन्त्रिपरिषद बनाउन पाइँदैन । तथापि एमाले र माओवादी दुवै पार्टीमा मन्त्रीका आकांक्षी थुप्रै देखिएका छन् ।
एमालेबाट ईश्वर पोखरेल, विष्णु पौडेल, प्रदीप ज्ञवाली, योगेश भट्टराई, सोम पाण्डेको नाम चर्चामा छ । त्यस्तै तीन पटक सांसद बनिसकेका तर मन्त्री बन्ने मौका नजुरेका कास्कीका रवीन्द्र अधिकारी, मोरङबाट निर्वाचित भानुभक्त ढकाल पनि मन्त्री बन्ने इच्छा पाल्नेमध्ये हुन् ।
यता, माओवादी केन्द्रबाट रामबहादुर थापाको नेतृत्व नेताहरू कृष्णबहादुर महरा, जनार्दन शर्मा, वर्षमान पुन, गिरिराजमणी पोखरेल सरकारमा सहभागी हुन इच्छुक देखिएको स्रोत बताउँछ ।
एमाले सविच ज्ञवालीले आजभोलि नै पार्टीको बैठक बसेर सरकारमा सहभागी हुने व्यक्तिको नाम टुंग्याउने जानकारी दिए । त्यस्तै पम्फा भुसालले पनि पार्टी अध्यक्ष चितवनबाट फर्किएपछि सरकारमा सहभागी हुनेहरूको नाम निरूपण हुने बताइन् । नयाँ शक्ति पार्टी नेपालका संयोजक एवं पूर्वप्रधानमन्त्री डा बाबुराम भट्टराईले नेकपा एमाले र माओवादी केन्द्रबीचको पार्टी एकता औपचारिक रुपमा अघि बढेको भन्दै बधाई दिएका छन् ।
उनले समाजिक सञ्जाल फेसबुकमा सोमबार राति एमाले र माओवादीबीच भएको सात बुँदे सहमतिले औपचारिक रुपमा पार्टी एकता अगाडि बढेको भन्दै बधाई दिएका हुन् । 
‘एमाले र माओवादी केन्द्र एकताप्रक्रिया औपचारिक रुपले अघि बढेकोमा हार्दिक बधाई तथा शुभकामना’ भट्टराईले लेखेका छन्, ‘राजनीतिमा पनि भेडा भेडासँग, बाख्रा बाख्रासँग हुनु राम्रो कुरा हो ।’
उनले एमाले र माओवादीबीचको पार्टी एकताले विचार, नीति, कार्यक्रम, कार्यशैली एउटै भएका तर ब्राण्ड मात्रै फरक भएका पार्टीहरुको भ्रमबाट मुक्त हुन सजिलो हुने पनि बताएका छन् । 
उनले दुई पार्टीबीचको एकताले मुलुकमा विशिष्ठ परिस्थिति अनुकुलको समावेसी, समानुपातिक, सहभागितामूलक लोकतन्त्रमा आधारित समुन्नत समाजवाद वा नयाँ समाजवादको तेश्रो धार निर्माण गर्न मद्दत पुग्ने समेत बताएका छन् ।
‘अब देशमा दोश्रो विश्वयुद्धपछिको शितयुद्धकालीन दुइ ध्रुवीय परिवेशमा जन्मेर हुर्केका परम्परागत उदारवादी लोकतन्त्रको पक्षधर कांग्रेस र स्टालिनवादी राज्य समाजवाद पक्षधर कम्युनिष्ट ध्रुवको विकल्पमा एक्काइसौं शताब्दी र चौथो औद्योगिक क्रान्तिको विश्वसन्दर्भ र भर्खरै संघीय लोकतान्त्रिक गणतन्त्रमा प्रवेश गरेको तथा क्रोनि क्यापिटालिज्म (आसेपासे पुँजीवाद) को दुष्चक्रमा फस्न थालेको नेपालको विशिष्ठ परिस्थिति अनुकुलको समावेसीरसमानुपातिकरसहभागितामूलक लोकतन्त्रमा आधारित समुन्नत समाजवाद वा नयाँ समाजवादको तेश्रो धार निर्माण गर्न मदत पुग्नेछ,’ भट्टराईले अगाडि लेखेका छन् ।
सोमबार राति एमाले र माओवादी केन्द्रबीचमा एकीकरणका प्रारम्भिक ७ आधारहरुमा सहमति भएको थियो । राष्ट्रपति विद्यादेवी भण्डारीले सरकारको सिफारिसअनुसार संविधानको धारा ८६ को उपधारा ९२० को खण्ड ९ख० बमोजिम तीनजनालार्इ राष्ट्रिय सभा सदस्यमा मनोनित गरेकी छन् । मंगलबार उनले झापाका डा युवराज खतिवडा, मकवानपुरका रामनारायण बिडारी र मोरङकी डा विमला पौड्याललार्इ मनोनित गरेकी हुन् ।
मंगलबार बिहान बसेको मन्त्रिपरिषदको बैठकले तीनजनालाई सिफारिस गर्ने निर्णय गरेको थियो । यसअघि कांग्रेस सभापति शेरबहादुर देउवाले सिफारिस गरेका तीनजनाको नाम फिर्ता लिने निर्णय यसअघि नै भएको थियो ।
मन्त्रिपरिषद्को अघिल्लो बैठकले कांग्रेस नेतृत्वको सरकारले सिफारिस गरेका नाम फिर्ता लिएको थियो । देउवा नेतृत्वको  सरकारले राष्ट्रियसभाका लागि गोपाल बस्नेत, चाँदनी जोशी र कृष्ण पौडेललाई सिफारिस गरेको थियो । प्रदेश नम्बर १ नेपाली कांग्रेस संसदीय दलको नेतामा राजीव कोइराला सर्वसम्मत चयन भएका छन् । संसदीय दलको सोमबार विराटनगरमा बसेको बैठकले कोइरालालाई सर्वसम्मत संसदीय दलको नेतामा चयन गरेको हो । 
संसदीय दलको नेताका लागि पार्टीका दुईजना आकांक्षी रहेका प्रदेश सांसद केदार कार्की र शेखरचन्द्र थापाले अन्तिम समयमा आफ्नो उम्मेदवारी फिर्ता लिएपछि कोइराला निर्विरोध चयन भएको नेपाली कांग्रेस सुनसरीका सचिव केदार भण्डारीले जानकारी दिए । कोइराला कांग्रेसका सुनसरी सभापतिसमेत हुन् । 
कोइराला प्रदेशभाको निर्वाचनका बेला सुनसरी क्षेत्र नम्बर २ ख बाट प्रत्यक्षतर्फ प्रदेशसभा सांसदमा विजयी भएका थिए । सरकारले राष्ट्रिय सभाका लागि तीन जनाको नाम सिफारिस गरेको छ । मंगलबार बिहान बसेको मन्त्रिपरिषदको बैठकले तीनजनालाई सिफारिस गर्ने निर्णय गरेको महिला बालबालिका तथा समाजकल्याणमन्त्री थममाया थापामगरले जानकारी दिइन् ।
उनका अनुसार बैठकले राष्ट्रियसभाका लागि युवराज खतिवडा, रामनारायण विडारी र विमला पौडेललाई सिफारिस गरेको छ । यसअघि कांग्रेस सभापति शेरबहादुर देउवाले सिफारिस गरेका तीनजनाको नाम फिर्ता लिने निर्णय यसअघि नै भएको थियो ।
मन्त्रिपरिषद्को अघिल्लो बैठकले कांग्रेस नेतृत्वको सरकारले सिफारिस गरेका नाम फिर्ता लिएको थियो । देउवा नेतृत्वको  सरकारले राष्ट्रियसभाका लागि गोपाल बस्नेत, चाँदनी जोशी र कृष्ण पौडेललाई सिफारिस गरेको थियो । सरकारले राष्ट्रिय सभाका लागि तीन जनाको नाम सिफारिस गरेको छ । मंगलबार बिहान बसेको मन्त्रिपरिषदको बैठकले तीनजनालाई सिफारिस गर्ने निर्णय गरेको महिला बालबालिका तथा समाजकल्याणमन्त्री थममाया थापामगरले जानकारी दिइन् ।
उनका अनुसार बैठकले राष्ट्रियसभाका लागि युवराज खतिवडा, रामनारायण विडारी र विमला पौडेललाई सिफारिस गरेको छ । यसअघि कांग्रेस सभापति शेरबहादुर देउवाले सिफारिस गरेका तीनजनाको नाम फिर्ता लिने निर्णय यसअघि नै भएको थियो । नेपाली काँग्रेस मोरङ क्षेत्र नं १ ले गत मंसिरमा सम्पन्न प्रतिनिधिसभा सदस्य तथा प्रदेशसभा सदस्य निर्वाचनमा पार्टी हितविपरीत कार्य गर्ने तीन जनालाई कारबाही गरेको छ ।
उर्लाबारीमा क्षेत्रीय सभापति खड्ग फागोको सभापतित्वमा सोमबार बसेको पार्टी क्षेत्रीय समितिको बैठकले पार्टीका क्रियाशील सदस्य भीमबहादुर राउत, रामप्रसाद सुवेदी र विपीन खड्कालाई साधारण सदस्यसमेत नरहने गरी कारबाही गरेको सचिव पर्वत राईले जानकारी दिए ।
यस्तै, बैठकले निर्वाचनमा असहयोग पु¥याउने ३१ जनालाई स्पष्टीकरण सोध्ने निर्णय पनि गरेको छ । उनीहरुलाई पत्र पठाउँदै स्पष्टीकरण सोध्ने निर्णय गरेको सचिव राईले बताए ।
यसैगरी, क्षेत्र नं १ मा पार्टी हारको कारण खोज्दै प्रतिवेदन तयार पार्न महासमिति सदस्य ललित अधिकारीको संयोजकत्वमा एक समिति समेत गठन गरिएको छ । मोरङ क्षेत्र नं १ मा प्रतिनिधिसभा सदस्य तथा प्रदेशसभा सदस्य गरी तीनवटै पदमा काँग्रेसले हार बेहोरेको थियो । नेकपा एमाले र माओवादी केन्द्रबीच भएको सातबुँदे सहमतिपछि सरकार विस्तारको लागि बाटो खुलेको छ ।
माओवादी केन्द्रका अध्यक्ष पुष्पकमल दाहालले सोमबार राति बालुवाटारबाट बाहिरिने क्रममा पत्रकाररुसँग संक्षिप्त कुरा गर्दै अब सरकारमा सहभागीताको लागि बाटो खुलेको जानकारी दिए ।
यसअघि नेकपा माओवादी केन्द्रले पार्टी एकताको विषयमा ठोस सहमति नभए सरकारमा नजाने स्पष्ट अडान लिँदै आएको थियो । “अब सरकारमा सहभागी हुन्छौं,” दाहालले संक्षिप्त प्रतिक्रिया दिँदै भने ।
त्यसैगरी नेकपा एमालेका उपाध्यक्ष वामदेव गौतमले पनि सकेसम्म मंगलबार बेलुकासम्म सरकार विस्तारको तयारी भएको जानकारी दिए । माओवादीका एक नेताका अनुसार आज बेलुकासम्म सरकारमा सहभागी हुनेहरुको नाम प्रधानमन्त्री केपी शर्मा ओलीलाई बुझाउने तयारी छ । नेकपा एमाले र माओवादी केन्द्रबीच अर्को एउटा महत्वपूर्ण सहमति भएको छ । जसलाई दुवै पार्टीले ‘ब्रेक थ्रु’का रुपमा लिएका छन् । एकता संयोजन समितिको बैठकले सातबुँदे सहमति नेपाली राजनीतिमा अर्को ‘ब्रेक थ्रु’ भएको बताएका छन् ।
सातबुँदे सहमति गरी नेपाल कम्युनिष्ट पार्टी बनाउने प्रारम्भिक आधार तयार गरेका  छन् ।  प्रधानमन्त्रीको सरकारी निवास बालुवाटारमा सोमबार साँझ ८ बजेबाट ११ बजेसम्म गरेको छलफलबाट सो आधार तयार गरेका हुन् । 
सहमतिपत्रमा संयोजन समितिका आठजना नेताले हस्ताक्षर गरेका छन् । सहमतिमा एकीकृत पार्टीको नाम ‘नेपाल कम्युनिष्ट पार्टी’ रहने उल्लेख छ ।   त्यस्तै, सहमतिको अर्को बुँदामा पार्टीको निर्देशक सिद्धान्त माक्र्सवाद, लेनिनवाद रहने सहमति भएको छ ।
त्यसैगरी एमालेले अवलम्बन गर्दैआएको जनताको बहुदलीय जनवाद (जवज) ले अवलम्बन गरेको शान्तिपूर्ण बहुदलीय प्रतिस्पर्धामार्फत श्रेष्ठता हासिल गरेको र माओवादी केन्द्रले पनि शान्तिपूर्ण बहुदलीय प्रतिस्पर्धा मार्फत नै श्रेष्ठता हासिल गरेको समान धारणाका आधारमा अघि बढ्ने सहमति नेताहरुले गरेका छन् ।  त्यसकालागि जबज, एक्काइसौं शताब्दीको जनवादलाई विधिसम्मतरुपले छलफल र वहस गरी परिमार्जन गर्ने सहमतिपत्रमा उल्लेख छ ।
सोही आधारमा अन्तरिम राजनीतिक प्रतिवेदन र अन्तरिम विधान तयार गरिनेछ ।
प्राप्त उपलब्धीहरुको रक्षा र विकास गर्दै राष्ट्रियता, लोकतन्त्र र सामाजिक न्यायलाई सुदृढ गर्दै मुलुकको सामाजिक, आर्थिक रुपान्तरणमार्फत समाजवादको आधार निर्माण गर्ने सहमतिपत्रमा अर्को बुँदा उल्लेख छ । 
सातबुँदे सहमतिको अर्को बुँदामा आगामी पार्टी महाधिवेशनलाई एकता महाधिवेशनकारुपमा समझदारीकासाथ भव्यरुपमा सम्पन्न गर्ने उल्लेख छ । सहमतिपत्रमा अध्यक्ष ओली, वरिष्ठ नेता झलनाथ खनाल, माधवकुमार नेपाल, उपाध्यक्ष वामदेव गौतम र महासचिव ईश्वर पोखरेलले हस्ताक्षर गरेका छन् । 
त्यस्तै माओवादी केन्द्रको तर्फबाट अध्यक्ष दाहाल, नेता नारायणकाजी श्रेष्ठ र रामबहादुर थापाले हस्ताक्षर गरेका छन् । नेकपा एमाले र माओवादी केन्द्रका अध्यक्षद्वय केपी शर्मा ओली र पुष्पकमल दाहाल प्रचण्डबीच एउटाले सरकार र अर्कोले पार्टी सम्हाल्ने ‘भद्र सहमति’ भएको छ ।
नेकपा एमालेका वरिष्ठ उपाध्यक्ष वामदेव गौतमकाअनुसार एकजनाले सरकारको नेतृत्व सम्हाल्नेछन् भने अर्कोले पार्टीको जिम्मेवारी सम्हाल्ने ‘जेन्टलमेन्ट एग्रीमेन्ट’ भएको छ ।
नेकपा माओवादी केन्द्रका अध्यक्ष पुष्पकमल दाहाल प्रचण्डले पनि नेतृत्वको विषय टुंगो लागेको प्रतिक्रिया दिए ।
बालुवाटारबाट बाहिरिँदै गर्दा पत्रकारहरुसँग संक्षिप्त कुरा गर्दै अध्यक्ष दाहालले भने, “पार्टी बैठकको अध्यक्षता बैठकैपिच्छे पालैपालो गर्ने भन्ने सहमति भएको छ । नेतृत्वबारे स्पष्ट धारणा र निष्कर्ष बनिसकेको छ ।”
यसअघि एमालेका नेताहरुले माओवादी केन्द्रका अध्यक्ष दाहाललाई समान हैसियत दिन नहुनेमा जोड दिँदै आएका थिए ।
सो विषय सातबुँदे सहमतिमा उल्लेख नभए पनि नेताहरुबीच मौखिक सहमति भएको उपाध्यक्ष गौतमले जानकारी गराए । दुवै दलका अध्यक्षहरु सह–संयोजकको जिम्मेवारीमा रहने पनि नेता गौतमले जानकारी दिए ।  
फागुन मसान्तभित्रै नयाँ पार्टी निर्वाचन आयोगमा दर्ता गर्ने गृहकार्यका लागि नेताहरुलाई जिम्मेवारी तोकिएको पनि गौतमले जानकारी दिए ।
तस्बिर, प्रदीप ज्ञवालीको ट्वीटरबाट ।  निर्वाचनमा पराजय भोगेपछि नेपाली कांग्रेसका युवा नेताहरुले प्रजातन्त्र दिवसको अवसर पारेर सोमबारबाट नेपाली कांग्रेस पुनर्जागरण अभियान सुरु गरेका छन् । नेपाली कांग्रेसका युवा नेता गगन थापा, चन्द्र भण्डारी लगायतकाले देशव्यापी अभियान सञ्चालन गर्ने घोषणा गरेका हुन् ।
चुनाब हारेपछि पार्टीमा क्राइसिस आउँदा कार्यकर्तामा उत्साह गराएकाले पुनर्जागरण अभियान सुरु गरेको कांग्रेस नेता गगन थापाले बताए । ‘हाम्रो अभियान नेता विरुद्ध होइन,’ थापाले भने, ‘गुटवन्दीका लागि होइन, सैद्धान्तिक ब्याख्या, सांगठनिक ढाँचा, नेतृत्व र पार्टी सञ्चालनको शैलीमा आत्मविश्वास र जनताको विश्वासलाई पुनस्स्थापित गर्न हो ।’ 
पुनर्जागरण अभियान घोषणा गर्दै अर्का नेता चन्द्र भण्डारीले अब गुट–उपगुटबाट माथि उठेर संगठन सदृढीकरण अभियान सुरु गरेको बताए । 
कांग्रेस नेता गुरु घिमिरेले अहिलेको पार्टी सञ्चालन शैलीले चुनौती पार नहुने बताए । 
अभियान घोषणा कार्यक्रममा धनराज गुरुङ, प्रदिप पौडेल, रामहरी खतिवडा, मोहन पाण्डे लगायतले पार्टीलाई नयाँ सिराबाट अघि बढाउनुपर्ने धारणा राखे ।
यस्तो छ संक्षिप्त अवधारणा
नेपाली कांग्रेस पुनर्जागरण अभियान 
आज प्रजातन्त्र दिवस,२००७ सालको जनक्रान्तिलाई स्मरण गर्दै स्वतन्त्रताका निम्ति प्राण आहुती गर्ने सम्पुर्ण सहिदहरूमा हार्दिक श्रद्धाञ्जली अर्पण गर्दछौं ।
नेपाली कांग्रेसको नेतृत्वमा संघीय लोकतान्त्रिक गणतन्त्र नेपालको संविधान निर्माण र सो अनुरुप सबै तहको निर्वाचन सम्पन्न भएको छ । यससंगै नेपाली राजनीतिको तत्कालको कार्यभार मात्र पुरा भएको छैन सात दशकदेखि नटुङ्गिएको एउटा महत्वपूर्ण अध्याय समेत समाप्त भएको छ । नेपालको राजनीति अन्ततस् लोकतन्त्रको सर्वस्वीकृत मार्गमा पुगेको छ, जुन हाम्रा दुरदर्शी अग्रजहरूले पार्टीको स्थापनाकाल मै देखाएका थिए । निश्चय नै यो कांग्रेसको राजनीतिक विजय हो । तर कांग्रेसको राजनीति र विचारले जित्दैगर्दा पनि कांग्रेसले चुनाव जित्न सकेन । देशैभरि चुनाव हारेको मात्र होइन कांग्रेसजनमा उत्साह हराएको छ, आत्मबल कमजोर भएको छ, नेतृत्वप्रति गहिरो आक्रोस छ, पार्टीका कार्यकर्ता अलमलिएका छन्,समर्थकहरू निराश छन र मतदातामा गहिरो अविश्वास छ । राजनीतिक विचारले जितेर पनि निर्वाचन हारेको र सवै तहमा नेता कार्यकर्ता अलमलिएको अनि कांग्रेसप्रति जनताको विश्वास गिरेको आजको वास्तविकता हो । के आजकै सैद्धान्तिक ब्याख्या, सांगठनिक ढाँचा, नेतृत्व र पार्टी सञ्चालनको शैलीले कार्यकर्ताको त्यो आत्मविश्वास र जनताको विश्वासलाई पुनस्स्थापित गर्न सक्छ? हाम्रा अगाडिको यक्ष प्रश्न यहि हो । 
कांग्रेसमा आज जुन अलमल छ,त्यो रहिरहँदासम्म जनताको विश्वास फर्काउन त परको विषय तत्कालको लागि प्रतिपक्षको भूमिका पनि प्रभावकारी हुन सक्दैन । संविधानलाई कार्यन्वयन गर्नुपर्ने यो संक्रमणकालमा केहि अफ्ठ्यारो र्पयो भने पनि पार्टीले अग्रसरता र समाधान दिन सक्दैन । अनि यहि गति र अवस्थामा कांग्रेसले ५ बर्षपछिको चुनाववाट आफ्नो साख फर्काउन सक्ला ? सक्दैन। त्यसैले कांग्रेस जतिसक्दो छिटो यो अलमलवाट बाहिर निस्कनै पर्छ ।
कार्यकर्तापङ्तिमा आत्मविश्वास र आम जनताको भरोसालाई पुनर्स्थापित गर्ने गरी पार्टीलाई दिशानिर्देश गर्न पार्टी्भित्र आत्मसमिक्षा मात्रै गरेर पुग्दैन त्यसलाई सच्याउँदै आफु वदलिने र देशको मुहार बदल्ने सपना र संकल्प पनि देखाउन सक्नुपर्छ । निर्वाचन पश्चातको पिडावोधलाई शक्तिमा बदलेर फेरि पार्टीलाई द्रुततर गतिमा पुनर्जीवन दिन कांग्रेस नयाँ बन्नै पर्छ । त्यसको प्रारम्भ अविलम्ब महासमिति वैठक र सिघ्र महाधिवेशन गरेर हुनुपर्छ भन्नेमा हामी प्रष्ट छौं । यो नियमित प्रकृया हो, गर्नैपर्छ । त्यो भन्दा पनि महत्वपूर्ण पक्ष कांग्रेसमा पुनर्जागरण चाहिएको छ । एउटा यस्तो जागरण अभियान चाहिएको छ जसले तलदेखि माथिसम्म कांग्रेसलाई जागृत गराउन सकोस, संविधान कार्यन्वयनसँगै आरम्भ भएको नयाँ युगमा कांग्रेसको नयाँ लक्ष्य तय गर्दै नयाँ युगको लागि नयाँ एजेण्डालाई बोकेर हिड्नसक्ने संगठनको खाका कोर्न सकोस र जनतामा विश्वास भराउन सकोस । 
तात्कालिक रुपमा यो पुनर्जागरण अभियानले महासमिति वैठक र महाधिवेशनलाई अर्थपुर्ण बनाउनेछ, देशैभरि सशक्त र जिम्मेवार प्रतिपक्षको रुपमा काम गर्न सक्ने कांग्रेस बनाउनेछ, संविधानको मर्म अनुरुप देश संचालनमा अग्रसरता लिन सक्ने अनि सरकारले संविधान कार्यन्वयमा वाटो विराउन खोज्दा खवरदारी गर्नसक्ने कांग्रेस बनाउनेछ, काँग्रेसलाई आन्तरिक लोकतान्त्रिक संस्कृति सहितको पार्टी बनाउनेछ, पार्टीले नेतृत्व गर्नैपर्ने सामाजिक आन्दोलनका मुद्दाहरूलाई पहिचान गर्दै पार्टी्भित्र निस्तेज हुँदै गएको सामाजिक आन्दोलनको भावनालाई पुनर्जागृत गरि सामाजिक आन्दोलनको नेतृत्व गर्ने अवस्थामा र्पुयाउनेछ ।
यससंगै यस अभियानले संविधान निर्माण पछिको परिवर्तित सन्दर्भमा पार्टीको शैद्धान्तिक प्रष्टताका लागि पार्टीको आदर्श र सिद्धान्तको पुनर्व्याख्या गर्नेछ । संविधानले निर्दिष्ट गरेको संघीय तथा समावेशी संरचना र बदलिंदो आर्थिक सामाजिक परिवेश अनुरुप संगठनको पुनर्संरचना गर्दै नेपाली कांग्रेसलाई पुर्ण लोकतान्त्रिक, समावेशी, गतिशील र अनुशासित पार्टी वनाउन संगठनको खाका बनाउनेछ । त्यस्तै गतिशीलता,असल आचरण र समर्पण भएको स्वप्नशील नेतृत्व, पार्टी्भित्र सवै सदस्यले आत्मसम्मान र अपनत्व अनुभूति गर्ने तथा समान अवसर र न्यायको सुनिश्चितता हुन सक्ने एक्काइसौं सताव्दी अनुकुलको आधुनिक पार्टी निर्माण गर्न पार्टी्भित्र र वाहिर जनमत तयार गर्नेछ । 
नेपाललाई अवको १५ बर्ष भित्र कम्तिमा पनि अतिकम विकसित राष्ट्रको समुहबाट माथि उठाइ समान, सुखी र खुशी नेपाली भएको समुन्नत देश बनाउने संकल्प सहित नेपाली काँग्रेसलाई समावेशी लोकतन्त्रलाई संस्थागत गरेर नेपालको आर्थिक सामाजिक रुपान्तरणको भरपर्दो सारथी बनाउने मुख्य ध्येयका साथ आज प्रजातन्त्र दिवसकै दिन यो वैचारिक जागरण अभियान प्रारम्भ गरिएको छ । 
हामी प्रष्ट गर्न चाहन्छौं(यो कुनै गुट होइन,कुनै ब्यक्ति बिरुद्ध लक्षित पनि होइन । यो पार्टी सुदृढिकरणको साझा संकल्प बोकेका पार्टीका सबै सदस्यहरूको अभियान हो।
प्रातस् स्मरणीय सहिदहरूलाई सम्झदै, हामी संकल्प गर्छौं( नेपाली काँग्रेसलाई २००७ सालको जस्तै क्रान्तिकारी र जुझारू तथा २०१५ सालको जस्तै प्रगतिशील र जनप्रिय अनि २१औं शताब्दी अनुकूलको आधुनिक राजनीतिक संगठनको रुपमा स्थापित गर्ने मात्रै होइन समृद्ध नेपालको नेतृत्व गर्न सक्ने योजना,साहस र समर्पण सहितको नेतृत्व अनि जनताको भरोषा र विश्वास जितेको पार्टीको रुपमा पनि स्थापित गर्नेछौं । 
हामी संकल्प गर्छौं( निर्वाचनको म्याण्डेट अनुसार यो ५ बर्ष जिम्मेवार र सशक्त प्रतिपक्षको रुपमा नेपाली कांग्रेसको भूमिकालाई स्थापित गर्दै ५ बर्षपछि हुने सवै तहका निर्वाचनमा कांग्रेसलाई बहुमत सहितको पहिलो पार्टीको रुपमा स्थापित गर्नेछौं।
अभियानको पहिलो चरणस्
    अभियानको पहिलो चरणमा सवै प्रदेश, जिल्ला र स्थानिय तह(नगर्गाँउपालिका र वडा)सम्म संविधान अनुसार परिवर्तित सन्दर्भमा पार्टीको सिद्धान्तको पुनर्व्याख्या, संगठनको पुनर्संरचना र काँग्रेसले अंगिकार गर्नुपर्ने आर्थिक सामाजिक विकासका मुद्दाहरूका सन्दर्भमा पार्टीका साथीहरू,भातृ तथा सुभेक्छुक संस्थाका साथीहरू र सुदृढ कांग्रेसको सुभेच्छासहित समाजको बिभिन्न तहमा क्रियाशील व्यक्तिहरूसंग संवाद र छलफल गरि सिद्धान्तको पुनर्व्याख्या र सांगठनिक दस्तावेज तयार गरिनेछ।
    यसरी कांग्रेसको सवै तहमा छलफल गरि तयार गरिएको पार्टी पुनर्निर्माणको प्रस्तावित खाका सहितको एकिकृत दस्तावेजलाई अध्ययनको लागि पार्टीको हरेक तहमा र्पुयाइनेछ र पार्टीको महासमिति वैठक तथा महाधिवेशनमा प्रस्तुत गरिनेछ।  
मितिः  २०७४ फागुन  ७ गते, प्रजातन्त्र दिवस
जय नेपाल!

 । नेकपा क्रान्तिकारी माओवादीले नेपाल कम्युनिष्ट पार्टीको युवा मोर्चाले आइतबार विराटनगरमा आयोजना गरेको राष्ट्रिय सम्मेलनको उद्घाटन कार्यक्रममा प्रहरीले गरेको हस्तक्षेप गरेको भनी विरोध गरेको छ । 
क्रान्तिकारी माओवादीका महासचिव मोहन वैद्यले आज जारी गरेको विज्ञप्तिमा प्रहरीले हस्तक्षेप गरी नेकपाका नेता हेमन्तप्रकाश ओली, पद्म राईसहित थुप्रै युवा कार्यकर्तालाई गिरफ्तार गरिएको जनाउँदै उनीहरुको अविलम्ब रिहाइ गर्न सरकारसँग माग गरहेका छन् । प्रदेश नं ६ का सांसदले प्रदेश सरकार समावेशी नभएको गुनासो गरेका छन् । 
समावेशीको कुरा गर्ने वाम गठबन्धनको सरकार बने पनि समावेशी बन्न नसकेको सांसदले आरोप लगाएका छन् । सो प्रदेशमा गठन भएको प्रदेश सरकारका लागि नेकपा (एमाले) ले चार र नेकपा (माओवादी केन्द्र) ले मुख्यमन्त्रीसहित तीन मन्त्री पाएका छन् । माओवादी केन्द्रले आफूले पाएको भूमि व्यवस्थापन र कृषि तथा सहकारी मन्त्रालयमा रुकुमकी विमला केसीलाई मन्त्री बनाएको छ । 
कूल सांसद संख्याको २० प्रतिशत समावेश हुने गरी सरकार निर्माण गर्नुपर्ने संवैधानिक व्यवस्था भए पनि सो प्रदेशमा एक महिलाबाहेक अरु कुनै मन्त्री समावेश नभएको सांसद दीनबन्धु श्रेष्ठले बताए । पार्टीको भनाइ र निर्णय गराइमा फरक देखिएकाले समावेशी सरकार बन्न नसकेको विचार महिला तथा दलित सांसद मीना रखालले व्यक्त गरे । 
“समावेशी सरकार बन्न, महिला, दलित र जनजाति सदस्यको पनि सहभागिता हुनुपर्ने थियो तर यो प्रदेशमा भएन”, उनले भने । छ नं प्रदेशमा छ दलित सांसद रहेकामा एक जना पनि मन्त्री नभएको उनले बताए ।  
सरकारको नेतृत्व गरेको दल माओवादी केन्द्रले रुकुमकी केसीलाई मन्त्री बनाए पनि सबैभन्दा ठूलो दल एमालेले भने सबै मन्त्री खसआर्यबाटै छानेको छ । पार्टीमा खसआर्यबाटै मन्त्री बन्नका लागि आकांक्षी बढी भएकाले समावेशिता नभएको सांसद दानसिंह परियारले बताए । 
आफूले समावेशी मन्त्रिमण्डल बनाउन निकै प्रयास गरे पनि दलित र जनजातिको प्रतिनिधित्वलाई सम्बोधन नभएको उनको भनाइ छ । 
सो प्रदेशमा प्रदेशसभा सदस्य ४० मध्ये दलिततर्फ प्रत्यक्षमा एमालेबाट मुगुका दानसिंह परियार र माओवादी केन्द्रबाट रुकुमका रातो कामी मात्र प्रत्यक्ष निर्वाचित भएका हुन् भने एमालेका राजु नेपाली र मीना रखाल तथा माओवादीका केन्द्रका सीता नेपाली र नेपाली कांग्रेसका झोवा विक तामाङ समानुपातिक सांसद छन् । 
महिला जनजातितर्फका पुष्पा घर्ती उपसभामुख भइसक्नु भएको छ भने प्रतिपक्षी दल कांग्रेसका श्रेष्ठ मात्रै जनजाति सांसद छन् । बाँकी महिला तथा खसआर्यतर्फका सांसद छन् । नेकपा एमाले र माओवादी केन्द्रबीच ७ बुँदे सहमति भएको छ । सहमतिका बुँदामा उल्लेख नभए पनि एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालले पार्टीको बैठकमा पालैपालो अध्यक्षता गर्ने भएका छन् ।
माओवादी केन्द्रका अध्यक्ष दाहालका अनुसार बैठकमा पालैपालो अध्यक्षता गर्ने विषयमा सहमति भएको छ । तर यो विषय सहमतिपत्रमा उल्लेख गरिएको छैन । “दुवै पार्टी अध्यक्ष, दुवैले पालैपालो बैठकको अध्यक्षता गर्ने विषयमा सहमति भएको छ,” दाहालले बैठकबाट बाहिरिने क्रममा पत्रकारहरुसँग भने, “हामीले पालैपालो नेतृत्व गर्छौं । सरकारको नेतृत्व अहिले केपी ओलीजीले गर्नुहुन्छ, पछिको कुरा त्यसबेला नै हुन्छ ।” 
उनका अनुसार अब माओवादी केन्द्र पनि सरकारमा सहभागी हुन्छ । सरकारमा को को सहभागी हुने भन्ने बारेमा मंगलबार छलफल हुने भएको छ ।
 
तस्बिर, प्रदीप ज्ञवालीको ट्वीटरबाट 
। नेकपा एमाले र माओवादी केन्द्रबीच ७ बुँदे सहमति भएको छ । प्रधानमन्त्री निवास बालुवाटारमा बसेको एकता संयोजन समितिको बैठकमा ७ बुँदे सहमति भएको माओवादी केन्द्रका नेता नारायणकाजी श्रेष्ठले जानकारी दिए ।
यस्तो छ सहमति

ने.क.पा.(एमाले) र ने.क.पा. (माओवादी केन्द्र) का वीचमा एकीकरणका प्रारम्भिक आधारहरु 
१) एकीकृत पार्टीको नाम ‘नेपाल कम्युनिष्ट पार्टी’ रहने छ ।
२) पार्टीको निर्देशक सिद्घान्त माक्र्सवाद–लेनिनवाद रहने छ ।
३) ने.क.पा. (एमाले) ले अबलम्वन गरिआएको ‘जनताको बहुदलीय जनवाद’ र ने.क.पा. (माओवादी केन्द्र)ले अवलम्वन गरि आएको ‘माओवाद र २१ औं शताब्दीमा जनवाद’ सम्बन्धी विषयहरुमा विधिसम्मत छलफल गरी आवश्वयक परिमार्जन र विकास गर्न सकिने छ ।
४. नेकपा एमालेले अपनाउँदै आएको ‘जनताको बहुदलिय जनवाद’ अन्तर्गत अवलम्बन गरेको शान्तिपूर्ण बहुदलीय प्रतिष्पर्धामार्फत आफ्ना श्रेष्ठता स्थापित गर्ने लगायतका मान्यता र शान्ति सम्झौता र त्यसपछिका लोकतान्त्रिक अभ्यासद्वारा नेकपा (माओवादी केन्द्र)को पनि उक्त शान्तिपूर्ण बहुदलीय प्रतिष्पर्धामार्फत आफ्नो श्रेष्ठता स्थापित गर्दै समाजवादको आधार निमार्ण गर्ने लगायतका मान्यतामा समान धारणा रहेको कुरा स्पष्ट भएकै छ । 
५. उपरोक्त आधारमा टेकेर अन्तरिम राजनैतिक प्रतिवेदन एवं अन्तरिम विधान तयार पारी सोही अनुसार एकीकृत पार्टी सञ्चालन गरिने छ । 
६. महाधिवेशनसम्म पार्टीको मूल नेतृत्व र केन्द्रीय बैठकहरुको अध्यक्षता दुबै पार्टीका वर्तमान अध्यक्षद्वारा आलोपालो प्रणालीबाट गरिने छ । र सरकारको नेतृत्वमा समेत सोही आलोपालो प्रणाली अपनाइने छ । 
७. आगामी पार्टी महाधिवेशनलाई एकता महाधिवेशनका रुपमा समझदारीका साथ भव्यरुपले सम्पन्न गरिने छ । नेकपा (एमाले) र नेकपा (माओवादी केन्द्र) पार्टी एकता संयोजन समितिको बैठक प्रधानमन्त्री निवास बालुवाटारमा अझै जारी छ । 
यही फागुन २ गते पार्टी एकता संयोजन समितिको मानभवन लतिलपुरमा बसेको बैठकमा केही सैद्धान्तिक विषयमा मिलाउन बाँकी थियो । आजको बैठकले सैद्धान्तिक र संगठनात्मक दुवै विषयमा मिलाउन कार्यदल गठन गर्ने र पार्टी एकताको मिति घोषणा गर्ने अनुमान गरिएको छ । 
बैठकमा प्रधानमन्त्री तथा एमालेका अध्यक्ष केपी शर्मा ओली, वरिष्ठ नेता झलनाथ खनाल, पार्टीका नेता माधवकुमार नेपाल, उपाध्यक्ष वामदेव गौतम र  महासचिव ईश्वर  पोखरेल तथा माओवादी केन्द्रका अध्यक्ष पुष्पकमल दाहाल ‘प्रचण्ड’  एवं नेताहरु नारायणकाजी श्रेष्ठ र रामबहादुर थापा छन् । नेकपा एमाले र माओवादीबीचको बैठकमा मधेसी जनअधिकार फोरम नेपालका अध्यक्ष उपेन्द्र यादव पनि सहभागी भएका छन् ।
नेकपा एमालेका नेता अग्नी खरेलसँग बालुवाटार पुगेका यादव करिब १ घण्टा बसेर फर्किएका थिए । बालुवाटार स्रोतका अनुसार यादवलाई पनि सरकारमा सहभागी गराउने प्रयास भएको छ । नेकपा एमाले र माओवादी केन्द्रबीचको पार्टी एकता प्रक्रियालाई निष्कर्षमा पुर्याउनका लागि एकता संयोजन समितिको बैठक प्रधानमन्त्री निवास बालुवाटारमा सुरु भएको छ ।
प्रधानमन्त्री निवास बालुवाटारमा सुरु बैठकले एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीच भएको सहमतिलाई अनुमोदन गर्ने बताइएको छ ।
दुई अध्यक्षबीच नेतृत्वमा पालैपालो अघि बढ्ने भद्र सहमति भएको बताइएको छ । कार्यदलको बैठकले सहमतिलाई अनुमोदन गरेपछि सार्वजनिक गर्ने तयारी भएको छ । मन्त्री बन्न नपाएको भन्दै सांसद चन्द्रबहादुर शाहीले आफ्नो पदबाट राजिनामा दिएका छन् । 
मुगु प्रदेश ख बाट प्रत्यक्ष निर्वाचित सांसद शाहीले प्रदेश नं ६ को मन्त्रिमण्डल विस्तारप्रति असन्तुष्टि जनाउँदै आइतबार राजिनामा दिएका हुन् । 
एमाले प्रदेश नं ६ का संसदीय दलका नेता यामलाल कँडेलले पार्टीका तर्फबाट प्रदेश सरकारमा सहभागी हुने मन्त्री पठाउँदा आफूलाई अन्याय गरेकाले राजिनामा दिएको सांसद शाहीले बताए । 
आइतबार विस्तार भएको मन्त्रिमण्डलमा आफू निकट तथा पार्टीमा योगदान नगरेकालाई मन्त्री बनाएर चरम गुटगत राजनीति गरेकाले त्यसविरुद्ध आफ्नो राजिनामा आएको सांसद शाहीको भनाइ छ । 
संसदबाट मात्र नभएर पार्टीबाट पनि राजीनामा दिने सांसद शाहीले बताए ।  “प्रदेश नं ६ को प्रदेश सांसद भएकाले सांसदको राजिनामा प्रदेशमा नै दिएको हुँ, एमालेका केन्द्रीय सल्लाहकार परिषद सदस्यसमेत भएकाले पार्टी अध्यक्ष तथा प्रधानमन्त्री केपी शर्मा ओलीलाई आजै राजिनामा बुझाउन काठमाडौँ पुगेको छु” सांसद शाहीले भने । पूर्वप्रधानमन्त्री तथा नेकपा एमालेका वरिष्ठ नेता माधवकुमार नेपालले आलोपालो गरेर प्रधानमन्त्री बनाउन नहुने बताएका छन् । 
पार्टी एकतापछि एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल ‘प्रचण्ड’ले प्रधानमन्त्री पदमा आलोपालो गर्ने सहमति भएको चर्चाप्रति टिप्पणी गर्दै उनले प्रधानमन्त्रीमा पालो प्रणाली लगाउन नहुने बताएका हुन् ।
रौतहटको गौरमा आफ्नै निवासमा पत्रकारसँग कुरा गर्दै नेता नेपालले बहुमतका साथ बन्ने सरकारलाई ढुक्कसँग काम गर्न दिनुपर्ने बताए । नेता नेपालले पार्टी एकीकरणपछि दुईजना अध्यक्ष बन्ने अवस्था आए पनि दुवैजनालाई सहअध्यक्ष राख्न सकिने धारणा व्यक्त गरे । नयाँ सरकारले पूर्णता पाएपछि देशमा विकासले गति लिने उनको भनाइ थियो । समाजमा आफुलाई अहम् र ठुलो ठान्नेहरुले नै असभ्यताको खेती गरिरहेको बताउँदै प्रधानन्यायाधीश गोपाल पराजुलीले जो कोही पनि सभ्य हुनलाई अश्लिलता त्याग्नैपर्ने बताएका छन् । 
उनले न्यायालयमा भएका राम्रा र सुधारका कामको अनुहार हेर्नै नसक्ने केही व्यक्तिहरु नीच तरिकाले प्रस्तुत भएर भ्रमको खेती गरिहेको भन्दै आपत्ति जनाएका थिए । 
बाल सुधार गृह सानोठिमिले आयोजना गरेको एक कार्यक्रमलाई सम्बोधन गर्दै प्रधानन्यायाधीश पराजुलीले अर्काका बारेमा भ्रामक सूचना सम्प्रेषण हुन थालेको भन्दै राज्यलाई घचघच्याउने संस्थालाई आफ्नो विशेषता आफैँ नगुमाउन आग्रह गरे । 
कार्यक्रममा उनले न्यायालय र मिडिया सत्यताको उजागर गर्नका लागि विकास भएकाले एक अर्कालाई निषेध गरेर समाज परिवर्तन हुन नसक्ने जिकिर गरे । 
प्रधानन्यायाधीश पराजुलीले आफू प्रधानन्यायाधीश भएपछि न्यायसम्पादनमा धेरै प्रगति भएको बताए ।  उनले आफू नेतृत्वमा आएपछि नियमावली ल्याउन सफल भएको र यसले अतिरिक्त समय इजलास सञ्चालन हुँदा महत्वपूर्ण सफलता हाँसिल बताए । 
यसका साथै उनले विगतमा डेढ वर्षसम्म अवरुद्ध रहेको संवैधानिक इजलास नियमित सञ्चालन गरेर संवैधानिक विवादका विषयहरु निरन्तर निरुपण भईरहेको, बालबालिका, जेष्ठ  नागरिक, अपाङ्गता भएका ब्यक्तिहरु लगायतका मुद्दालाई विशेष प्राथमिकतामा राखेर सुनुवाई गरिरहेको जानकारी गराएका थिए । 
कार्यक्रममा बाल न्याय समन्वय समितिका अध्यक्षसमेत रहेका सर्वोच्च अदालतका न्यायाधीश शारदाप्रसाद घिमिरेले बाल सुधार गृहलाई समयसापेक्ष, आधुनिक र न्यायीक बनाउँदै लैजानुपर्ने आवश्यकता रहेको औंल्याए । समाजमा आफुलाई अहम् र ठुलो ठान्नेहरुले नै असभ्यताको खेती गरिरहेको बताउँदै प्रधानन्यायाधीश गोपाल पराजुलीले जो कोही पनि सभ्य हुनलाई अश्लिलता त्याग्नैपर्ने बताएका छन् । 
उनले न्यायालयमा भएका राम्रा र सुधारका कामको अनुहार हेर्नै नसक्ने केही व्यक्तिहरु नीच तरिकाले प्रस्तुत भएर भ्रमको खेती गरिहेको भन्दै आपत्ति जनाएको प्रधानन्यायाधीशको सचिवालयले जनाएको छ ।
बाल सुधार गृह सानोठिमिले आयोजना गरेको एक कार्यक्रमलाई सम्बोधन गर्दै प्रधानन्यायाधीश पराजुलीले अर्काका बारेमा भ्रामक सूचना सम्प्रेषण हुन थालेको भन्दै राज्यलाई घचघच्याउने संस्थालाई आफ्नो विशेषता आफैँ नगुमाउन आग्रह गरे । 
कार्यक्रममा उनले न्यायालय र मिडिया सत्यताको उजागर गर्नका लागि विकास भएकाले एक अर्कालाई निषेध गरेर समाज परिवर्तन हुन नसक्ने जिकिर गरे । 
प्रधानन्यायाधीश पराजुलीले आफू प्रधानन्यायाधीश भएपछि न्यायसम्पादनमा धेरै प्रगति भएको बताए ।  उनले आफू नेतृत्वमा आएपछि नियमावली ल्याउन सफल भएको र यसले अतिरिक्त समय इजलास सञ्चालन हुँदा महत्वपूर्ण सफलता हाँसिल बताए । 
यसका साथै उनले विगतमा डेढ वर्षसम्म अवरुद्ध रहेको संवैधानिक इजलास नियमित सञ्चालन गरेर संवैधानिक विवादका विषयहरु निरन्तर निरुपण भईरहेको, बालबालिका, जेष्ठ  नागरिक, अपाङ्गता भएका ब्यक्तिहरु लगायतका मुद्दालाई विशेष प्राथमिकतामा राखेर सुनुवाई गरिरहेको जानकारी गराएका थिए । 
कार्यक्रममा बाल न्याय समन्वय समितिका अध्यक्षसमेत रहेका सर्वोच्च अदालतका न्यायाधीश शारदाप्रसाद घिमिरेले बाल सुधार गृहलाई समयसापेक्ष, आधुनिक र न्यायीक बनाउँदै लैजानुपर्ने आवश्यकता रहेको औंल्याए । नेपाली कांग्रेसका युवा नेताहरुले प्रजातन्त्र दिवसको अवसर पारेर ‘नेपाली कांग्रेस पुनर्जागरण अभियान’ सुरु गरेका छन् ।
अभियानले तत्काल महासमिति बैठक र महाधिवेशनलाई अर्थपूर्ण बनाउने, देशैभरी सशक्त र जिम्मेवार प्रतिपक्षको रुपमा काम गर्न सक्ने कांग्रेस बनाउने, संविधानको मर्म अनुरुप देश सञ्चालनमा अग्रसरता लिन सक्ने र सरकारले संविधान कार्यान्वयनमा बाटो बिराउन खोज्दा खबरदारी गर्न सक्ने कांग्रेस बनाउने बताइएको छ । 
गगन थापा, धनराज गुरुङ, प्रदीप पौडेल लगायतका नेताहरुले प्रजातन्त्र दिवसको अवसर पारेर पार्टीलाई पुनर्जागरण अभियान सुरु गरेका हुन् ।
अभियानले कांग्रेसलाई आन्तरिक लोकतान्त्रिक संस्कृतिसहितको पार्टी बनाउने, पार्टीले नेतृत्व पर्नै पर्ने सामाजिक आन्दोलनका मुद्दाहरुलाई पहिचान गर्दै पार्टीभित्र निस्तेज हुँदै गएको सामाजिक आन्दोलनको भावनालाई पूर्नजागृत गरेर सामाजिक आन्दोलनको नेतृत्व गर्ने अवस्थामा पु¥याउने संक्षिप्त अवधारण पत्रमा उल्लेख छ । 
अभियानले संविधान निर्माण पछिको परिवर्तित सन्दर्भमा पार्टीको सैद्धान्तिक प्रष्टताका लागि पार्टीको आदर्श र सिद्धान्तको पूर्नब्याख्या पनि गर्ने बताएको छ । संविधानले निर्दिष्ट गरेको संघीय तथा समावेशी संरचना र बदलिँदो आर्थिक, सामाजिक परिवेश अनुसार संगठनको पूर्नसंरचना गरेर कांग्रेसलाई पूर्ण लोकतान्त्रिक, समावेशी गतिशिल र अनुशासित पार्टी बनाउन संगठनको खाका कोर्ने पनि अवधारण पत्रमा भनिएको छ । 
त्यसैगरी अभियानले गतिशिलता, असल आचरण र समर्पण भएको स्वप्नशिल नेतृत्व, पार्टीभित्र सवै सदस्यले आत्मसम्मान र अपनत्व अनुभूति तथा समान अवसर र न्यायको सुनिश्चितता हुन सक्ने २१ औं शताव्दि अनुकुलको आधुनिक पार्टी निर्माण गर्न पार्टीभित्र र बाहिर जनमत तयार गर्ने पनि दावी गरिएको छ । 
नेपाललाई अवको १५ वर्षभित्र कम्तिमा पनि अतिकम विकशित राष्ट्रको समुहबाट माथि उठाई समान सुखी र खुशी नेपाली भएको समुन्नत देश बनाउने संकल्प सहित नेपाली कांग्रेसलाई समावेशी लोकतन्त्रलाई संस्थागत गरेर नेपालको आर्थिक सामाजिक रुपान्तरणको भरपर्दो सारथी बनाउने मुख्य ध्येयका साथ प्रजातन्त्र दिवसकै दिन वैचारिक जागरण अभियान प्रारम्भ गरिएको बताइएको छ । 
‘‘हामी प्रष्ट गर्न चाहन्छौं–यो कुनै गुट होइन, कुनै व्यक्तिविरुद्ध लक्षित पनि होइन । यो पाटीृे सुदृढिकरणको साझा संकल्प बोकेका पार्टीका सबै सदस्यहरुको अभियान हो,’’ अवधारणा पत्रमा उल्लेख छ ।
समूहले सहिदहरुलाई सम्झदै कांग्रेसलाई २००७ सालको जस्तै क्रान्तिकारी र सुझारु तथा २०१५ सालको जस्तै प्रगतिशिल र जनप्रिय तथा २१ औं शताब्दि अनुकुलको आधुनिक राजनीतिक संगठनको रुपमा स्थापित गरेर समृद्ध नेपालको नेतृत्व गर्न सक्ने योजना, साहस र समर्पण सहितको नेतृत्व, जनताको भरोसा र विश्वास जितेको पार्टीको रुपमिा स्थापित गर्ने संकल्प लिएका छन् । 
यस्तो छ अवधारणापत्र 
नेपाली कांग्रेस पुनर्जागरण अभियान
संक्षिप्त अवधारणा 
आज प्रजातन्त्र दिवस,२००७ सालको जनक्रान्तिलाई स्मरण गर्दै स्वतन्त्रताका निम्ति प्राण आहुती गर्ने सम्पुर्ण सहिदहरूमा हार्दिक श्रद्धाञ्जली अर्पण गर्दछौं ।
नेपाली कांग्रेसको नेतृत्वमा संघीय लोकतान्त्रिक गणतन्त्र नेपालको संविधान निर्माण र सो अनुरुप सबै तहको निर्वाचन सम्पन्न भएको छ । यससंगै नेपाली राजनीतिको तत्कालको कार्यभार मात्र पुरा भएको छैन सात दशकदेखि नटुङ्गिएको एउटा महत्वपूर्ण अध्याय समेत समाप्त भएको छ । नेपालको राजनीति अन्तत: लोकतन्त्रको सर्वस्वीकृत मार्गमा पुगेको छ, जुन हाम्रा दुरदर्शी अग्रजहरूले पार्टीको स्थापनाकाल मै देखाएका थिए । निश्चय नै यो कांग्रेसको राजनीतिक विजय हो । तर कांग्रेसको राजनीति र विचारले जित्दैगर्दा पनि कांग्रेसले चुनाव जित्न सकेन । देशैभरि चुनाव हारेको मात्र होइन कांग्रेसजनमा उत्साह हराएको छ, आत्मबल कमजोर भएको छ, नेतृत्वप्रति गहिरो आक्रोस छ, पार्टीका कार्यकर्ता अलमलिएका छन्,समर्थकहरू निराश छन र मतदातामा गहिरो अविश्वास छ । राजनीतिक विचारले जितेर पनि निर्वाचन हारेको र सवै तहमा नेता कार्यकर्ता अलमलिएको अनि कांग्रेसप्रति जनताको विश्वास गिरेको आजको वास्तविकता हो ।
के आजकै सैद्धान्तिक ब्याख्या, सांगठनिक ढाँचा, नेतृत्व र पार्टी सञ्चालनको शैलीले कार्यकर्ताको त्यो आत्मविश्वास र जनताको विश्वासलाई पुन:स्थापित गर्न सक्छ? हाम्रा अगाडिको यक्ष प्रश्न यहि हो । 
कांग्रेसमा आज जुन अलमल छ,त्यो रहिरहँदासम्म जनताको विश्वास फर्काउन त परको विषय तत्कालको लागि प्रतिपक्षको भूमिका पनि प्रभावकारी हुन सक्दैन । संविधानलाई कार्यन्वयन गर्नुपर्ने यो संक्रमणकालमा केहि अफ्ठ्यारो पर्‍यो भने पनि पार्टीले अग्रसरता र समाधान दिन सक्दैन । अनि यहि गति र अवस्थामा कांग्रेसले ५ बर्षपछिको चुनाववाट आफ्नो साख फर्काउन सक्ला ? सक्दैन। त्यसैले कांग्रेस जतिसक्दो छिटो यो अलमलवाट बाहिर निस्कनै पर्छ ।
कार्यकर्तापङ्तिमा आत्मविश्वास र आम जनताको भरोसालाई पुनर्स्थापित गर्ने गरी पार्टीलाई दिशानिर्देश गर्न पार्टीभित्र आत्मसमिक्षा मात्रै गरेर पुग्दैन त्यसलाई सच्याउँदै आफु वदलिने र देशको मुहार बदल्ने सपना र संकल्प पनि देखाउन सक्नुपर्छ । निर्वाचन पश्चातको पिडावोधलाई शक्तिमा बदलेर फेरि पार्टीलाई द्रुततर गतिमा पुनर्जीवन दिन कांग्रेस नयाँ बन्नै पर्छ । त्यसको प्रारम्भ अविलम्ब महासमिति वैठक र सिघ्र महाधिवेशन गरेर हुनुपर्छ भन्नेमा हामी प्रष्ट छौं । यो नियमित प्रकृया हो, गर्नैपर्छ । त्यो भन्दा पनि महत्वपूर्ण पक्ष कांग्रेसमा पुनर्जागरण चाहिएको छ । एउटा यस्तो जागरण अभियान चाहिएको छ जसले तलदेखि माथिसम्म कांग्रेसलाई जागृत गराउन सकोस, संविधान कार्यन्वयनसँगै आरम्भ भएको नयाँ युगमा कांग्रेसको नयाँ लक्ष्य तय गर्दै नयाँ युगको लागि नयाँ एजेण्डालाई बोकेर हिड्नसक्ने संगठनको खाका कोर्न सकोस र जनतामा विश्वास भराउन सकोस । 
तात्कालिक रुपमा यो पुनर्जागरण अभियानले महासमिति वैठक र महाधिवेशनलाई अर्थपुर्ण बनाउनेछ, देशैभरि सशक्त र जिम्मेवार प्रतिपक्षको रुपमा काम गर्न सक्ने कांग्रेस बनाउनेछ, संविधानको मर्म अनुरुप देश संचालनमा अग्रसरता लिन सक्ने अनि सरकारले संविधान कार्यन्वयमा वाटो विराउन खोज्दा खवरदारी गर्नसक्ने कांग्रेस बनाउनेछ, काँग्रेसलाई आन्तरिक लोकतान्त्रिक संस्कृति सहितको पार्टी बनाउनेछ, पार्टीले नेतृत्व गर्नैपर्ने सामाजिक आन्दोलनका मुद्दाहरूलाई पहिचान गर्दै पार्टीभित्र निस्तेज हुँदै गएको सामाजिक आन्दोलनको भावनालाई पुनर्जागृत गरि सामाजिक आन्दोलनको नेतृत्व गर्ने अवस्थामा पुर्‍याउनेछ ।
यससंगै यस अभियानले संविधान निर्माण पछिको परिवर्तित सन्दर्भमा पार्टीको शैद्धान्तिक प्रष्टताका लागि पार्टीको आदर्श र सिद्धान्तको पुनर्व्याख्या गर्नेछ । संविधानले निर्दिष्ट गरेको संघीय तथा समावेशी संरचना र बदलिंदो आर्थिक सामाजिक परिवेश अनुरुप संगठनको पुनर्संरचना गर्दै नेपाली कांग्रेसलाई पुर्ण लोकतान्त्रिक, समावेशी, गतिशील र अनुशासित पार्टी वनाउन संगठनको खाका बनाउनेछ । त्यस्तै गतिशीलता,असल आचरण र समर्पण भएको स्वप्नशील नेतृत्व, पार्टीभित्र सवै सदस्यले आत्मसम्मान र अपनत्व अनुभूति गर्ने तथा समान अवसर र न्यायको सुनिश्चितता हुन सक्ने एक्काइसौं सताव्दी अनुकुलको आधुनिक पार्टी निर्माण गर्न पार्टीभित्र र वाहिर जनमत तयार गर्नेछ । 
नेपाललाई अवको १५ बर्ष भित्र कम्तिमा पनि अतिकम विकसित राष्ट्रको समुहबाट माथि उठाइ समान, सुखी र खुशी नेपाली भएको समुन्नत देश बनाउने संकल्प सहित नेपाली काँग्रेसलाई समावेशी लोकतन्त्रलाई संस्थागत गरेर नेपालको आर्थिक सामाजिक रुपान्तरणको भरपर्दो सारथी बनाउने मुख्य ध्येयका साथ आज प्रजातन्त्र दिवसकै दिन यो वैचारिक जागरण अभियान प्रारम्भ गरिएको छ । 
हामी प्रष्ट गर्न चाहन्छौं-यो कुनै गुट होइन,कुनै ब्यक्ति बिरुद्ध लक्षित पनि होइन । यो पार्टी सुदृढिकरणको साझा संकल्प बोकेका पार्टीका सबै सदस्यहरूको अभियान हो।
प्रात: स्मरणीय सहिदहरूलाई सम्झदै, हामी संकल्प गर्छौं- नेपाली काँग्रेसलाई २००७ सालको जस्तै क्रान्तिकारी र जुझारू तथा २०१५ सालको जस्तै प्रगतिशील र जनप्रिय अनि २१औं शताब्दी अनुकूलको आधुनिक राजनीतिक संगठनको रुपमा स्थापित गर्ने मात्रै होइन समृद्ध नेपालको नेतृत्व गर्न सक्ने योजना,साहस र समर्पण सहितको नेतृत्व अनि जनताको भरोषा र विश्वास जितेको पार्टीको रुपमा पनि स्थापित गर्नेछौं । 
हामी संकल्प गर्छौं- निर्वाचनको म्याण्डेट अनुसार यो ५ बर्ष जिम्मेवार र सशक्त प्रतिपक्षको रुपमा नेपाली कांग्रेसको भूमिकालाई स्थापित गर्दै ५ बर्षपछि हुने सवै तहका निर्वाचनमा कांग्रेसलाई बहुमत सहितको पहिलो पार्टीको रुपमा स्थापित गर्नेछौं।
अभियानको पहिलो चरण:
    अभियानको पहिलो चरणमा सवै प्रदेश, जिल्ला र स्थानिय तह(नगर\गाँउपालिका र वडा)सम्म संविधान अनुसार परिवर्तित सन्दर्भमा पार्टीको सिद्धान्तको पुनर्व्याख्या, संगठनको पुनर्संरचना र काँग्रेसले अंगिकार गर्नुपर्ने आर्थिक सामाजिक विकासका मुद्दाहरूका सन्दर्भमा पार्टीका साथीहरू,भातृ तथा सुभेक्छुक संस्थाका साथीहरू र सुदृढ कांग्रेसको सुभेच्छासहित समाजको बिभिन्न तहमा क्रियाशील व्यक्तिहरूसंग संवाद र छलफल गरि सिद्धान्तको पुनर्व्याख्या र सांगठनिक दस्तावेज तयार गरिनेछ।
    यसरी कांग्रेसको सवै तहमा छलफल गरि तयार गरिएको पार्टी पुनर्निर्माणको प्रस्तावित खाका सहितको एकिकृत दस्तावेजलाई अध्ययनको लागि पार्टीको हरेक तहमा पुर्‍याइनेछ र पार्टीको महासमिति वैठक तथा महाधिवेशनमा प्रस्तुत गरिनेछ।  
मिति: २०७४ फागुन  ७ गते, प्रजातन्त्र दिवस
जय नेपाल!

 । नेकपा एमाले र माओवादी केन्द्रबीच पार्टी एकताको सैद्धान्तिक, नीतिगत विषय टुंगिएको छ । र, आजै साँझ ७ बालुवाटारमा बस्ने पार्टी एकता संयोजन समितिको बैठकमा हस्ताक्षर हुने भएको छ ।
आइतबार एमाले अध्यक्ष तथा प्रधानमन्त्री केपीशर्मा ओली र माओवादी केन्द्रका अध्यक्ष पुष्पकमल दाहालबीच भएको पाँच घण्टा लामो छलफलले एकताको नीतिगत मोडालिटी टुंग्याएको र त्यसलाई अन्तिम रूप दिने एमाले महासचिव ईश्वर पोखरेलले जानकारी दिए ।
सोमबार पनि दुई अध्यक्षबीच द्विपक्षीय वार्ता भएको थियो । वार्तामा पार्टी एकता र सरकार गठनका विषयमा सहमति जुटेको र त्यसलाई बेलुका अन्तिम रूप दिइने पोखरेलले जानकारी दिए ।
“दुई अध्यक्षबीच भएको समझदारीमा सम्भवतः हस्ताक्षर हुनेछ,” महासचिव पोखरेलले बाह्रखरीसँग भने, “एकताका विषयमा धेरै कुरा टुंगिइसकेको छ ।”
पार्टी एकताका विषयमा संगठनात्मक र नीतिगत समझदारी दुई अध्यक्षबीच भइसकेको र साँझ पार्टी एकता संयोजन समितिको बैठक डाकिएको अध्यक्ष ओलीका प्रेस संयोजक चेत अधिकारीले जानकारी दिए ।
आज दुई पार्टीबीच सहमति पत्रमा हस्ताक्षर भएपश्चात मंगलबार रामबहादुर थापा ’बादल’को नेतृत्वमा माओवादी केन्द्र सरकारमा सहभागी हुने बताइएको छ ।  ओली नेतृत्वको सरकारमा माओवादी केन्द्रका वर्षमान पुन, जनार्दन शर्मा, टोपबहादुर रायमाझी र कृष्णबहादुर महरा जान इच्छुक रहेको बताइएको छ ।
यसअघि एमालेसँग मूर्त सहमति नभएको र प्याकेजमै सहमति हुनुपर्ने बताउँदै माओवादी सरकारमा जान मानेको थिएन ।  यी सवै विषय सोमबार साँझ बस्ने बैठकले ‘ब्रेक थ्रु’ गर्ने अपेक्षा राखिएको छ । नेकपा एमालेका वरिष्ठ नेता तथा पूर्व प्रधानमन्त्री माधवकुमार नेपालले अब राष्ट्र राजनीतिक विकास एवं समृद्धिको पथमा अघि बढेको र यसको नेतृत्व एमालेले गर्ने बताएका छन् । प्रेस चौतारी नेपालले रौतहटको गौरमा आयोजना गरेको पत्रकार सम्मेलनमा बोल्दै नेता नेपालले एमाले र माओवादी केन्द्रबीच सहकार्यको छलफल अन्तिम चरणमा पुगेकाले छिटै एकीकरण हुने बताए । उनले एकीकरणको जिम्मा दुवै पार्टीले संयोजन समितिलाई दिएको सम्भवतः आजै यस कुराको निर्णय हुने बताए । प्रदेश नं ३ प्रदेशका मुख्यमन्त्री डोरमणि पौडेलले स्थानीय निकायका जनप्रतिनिधिले आफ्नो आचरण व्यवहार र कार्यशैलीमा परिवर्तन गरी जनतालाई प्रजातन्त्रप्रतिको जनआस्था वृद्धि गर्नेतर्फ उन्मुख हुनुपर्ने बताएका छन् । उनले ६८औँ राष्ट्रिय प्रजातन्त्र दिवसको उपलक्ष्यमा प्रदेश नं ३ प्रदेश राष्ट्रिय प्रजातन्त्र दिवस समारोह समितिद्वारा हेटौँडामा आयोजित समारोहलाई सम्बोधन गर्दै दलगत स्वार्थभन्दा माथि उठेर राष्ट्रिय अखण्डताप्रति जगेर्ना गरी जनताको आर्थिक समृद्धि गर्नेतर्फ लाग्नुपपर्नेमा जोड दिए । 
मुख्यमन्त्री पौडेलले प्रदेश नं ३ अन्तर्गत केही जिल्लामा ऊर्जा शक्तिको उत्पादन गरी औद्योगिक विस्तारलाई टेवा पुर्याउन संघीय सरकारले गुरुयोजना तर्जुमा गरी राष्ट्रलाई आत्मनिर्भर बनाउने योजनालाई उच्च प्राथमिकता दिनुपर्ने विश्वास व्यक्त गरे । प्रदेशसभाका सभामुख सानुकुमार श्रेष्ठले सो अवसरमा राष्ट्रिय झण्डोत्तोलन गरेका थिए । प्रधानमन्त्री केपी शर्मा ओलीले नेपाली जनताले लामो समयदेखि अपेक्षा गरिरहेको राजनीतिक स्थिरता, विकास र समृद्धिको सपना साकार पार्ने युगको प्रारम्भ भएको बर्ताएका छन् । 
उनले भने, “जनतामा निहित सार्वभौमसत्ता, गणतन्त्र र संघीयता, सामाजिक न्याय, समावेशी शासन प्रणाली र अग्रगामी परिवर्तनसहितको नेपालको संविधान नेपाली जनताको प्रतिनिधिबाट निर्माण भई कार्यान्वयनमा आइसकेको छ । तीनवटै तहको निर्वाचन सम्पन्न भई प्रत्येक तहका सरकार गठनको चरणमा हामी प्रवेश गरेका छौँ ।” 
६८ औं राष्ट्रिय प्रजातन्त्र दिवसका अवसरमा नेपाली सैनिक मञ्च टुँडिखेलमा आयोजित विशेष समारोहलाई सम्बोधन गर्दै प्रधानमन्त्री ओलीले सबै तहको संयुक्त प्रयासबाट न्यायपूर्ण सामाजिक व्यवस्था स्थापना गर्ने र आर्थिक विकासमार्फत सुखी नेपाल र समृद्ध नेपालको लक्ष्य हासिल गर्ने ऐतिहासिक अवसर आरम्भ भएको बताए । 
दशकौँदेखिको राज्यका केन्द्रीकृत संरचनालाई संघीयताको ढाँचामा ७ प्रदेश, ७५३ स्थानीय तहसहितको शासकीय पद्धतिमा ढाल्ने कार्य अगाडि बढेको चर्चा गर्दै उनले तीनवटै तहका सरकारले आ–आफ्ना अधिकारका सीमा र सम्बन्धमा रही समन्वयात्मक तवरबाट शासन सञ्चालन गर्ने नयाँ अध्यायको शुरुवात् भइसकेको बताए । 
फागुन ३ गते दोस्रोपटक प्रधानमन्त्री पद सम्हालेका नवनियुक्त प्रधानमन्त्री ओलीले भने, “हाम्रो शासकीय मूल्य मान्यता, संविधानले अंगीकार गरेको दर्शनलाई जनताले अनुभूत गर्ने गरी रुपान्तरण एवं बढोत्तरी गर्ने समय आएको छ । मुलुकको विकास, प्रगति र समृद्धिका लागि आ–आफ्नो कर्म क्षेत्रबाट उठेर देश विकासमा लाग्न स्वदेश तथा विदेशमा रहने सबै नेपाली दाजुभाइ तथा दिदीबहिनीमा म हार्दिक आह्वान गर्छु । प्रमुख प्रतिपक्षी दल नेपाली कांग्रेसले नवनियुक्त प्रधानमन्त्री केपी शर्मा ओलीले सत्ता सम्हालेलगत्तै चालेका कदमहरुप्रति आपत्ति जनाएको छ । प्रतिपक्षी कांग्रेसले सत्तारुढ नेकपा एमालेलाई विपक्षी दललाई विश्वासमा लिने प्रयास नगरेको भन्दै आपत्ति जनाएको हो । 
कांग्रेस प्रवक्ता विश्वप्रकाश शर्माले सोमबार ट्वीट गर्दै संसदीय प्रक्रियाभित्रै सरकारमात्रै फेरिएको तर राज्यसत्ता परिवर्तन नभएको तर्फ प्रधानमन्त्री ओलीलाई चेतावनीपूर्ण भाषामा सचेत पार्न खोजेका छन् । उनले लेखेका छन्, ‘‘नयाँ प्रधानमन्त्री प्रमुख विपक्षी दलको विश्वास लिएर कि द्वन्द्वको स्थिति निम्त्याएर अघि बढ्न चाहनुहुन्छ ?’’
प्रवक्ता शर्माले अगाडि लेखेका छन्, ‘‘हेक्का रहोस् संसदीय प्रक्रियाभित्रै सरकार फेरिएको मात्र हो, राज्यसत्ता नै परिवर्तन भएको होइन !’’ उनले फागुन ७ को महान तिथि अर्थात् प्रजातन्त्र दिवसले सबैमा सद्बुद्धि प्रदान गरोस् भन्दै शुभकामनासमेत दिएका छन् । सिद्धान्तको कुरामा अल्झिएको भनिएको नेकपा एमाले र माओवादी केन्द्रबीचको पार्टी एकताले गति लिने भएको छ । आइतबार एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीचको ४ घण्टा लामो गोप्य वार्ताले दुई पार्टीले मान्दै आएको सिद्धान्त बहसमा लैजाने र महाधिवेशनबाट हल गर्ने सहमति गरेसँगै पार्टी एकताले गति लिन लागेको हो ।
माओवादी केन्द्रका नेताहरुले आइतबार दुई अध्यक्षबीचको वार्ता सकारात्मक भएको भन्दै छिट्टै पार्टी एकताको टुङ्गो लाग्ने र आफूहरु सरकारमा सहभागी हुने बताएका छन् ।
माओवादी केन्द्रकी नेतृ एवं पार्टी प्रवक्ता पम्फा भूसालले पार्टी एकता र माओवादी केन्द्र सरकारमा सहभागी हुने पक्काजस्तै भएको बताइन् ।
“पछिल्लो समय ओली र दाहालबीचको वार्ता सकारात्मक छ । आज पनि दुई नेताबीच वार्ता भइरहेको छ । उहाँहरुको वार्तापछि पार्टी एकता संयोजन समितिको बैठक बस्छ । त्यसैले पार्टी एकताबारे कसैले शंका गर्नुपर्दैन,” उनले भनिन् । पार्टी एकताको टुङ्गो लागेपछि माओवादी सरकारमा सहभागी हुन सहज हुने पनि उनले बताइन् । माओवादी केन्द्र पार्टी एकता टुङ्गोमा पुर्याएर ओली नेतृत्वको सरकारमा प्वाकेजमै सहमति गरेर सहभागी हुने पक्षमा छ ।
माओवादी केन्द्रका अर्का नेता गिरिराजमणि पोखरेलले पनि पार्टी एकताको लागि एमाले र माओवादी सहमति नजिक पुगेको बताउँदै केही दिनमै टुङ्गो लाग्ने बताए । “गत बुधबार पार्टी एकता गरेरपछि मात्र सरकार गठन गर्ने कुरा भएको थियो । तर, त्यसदिन वैचारिक कारणले गर्दा पार्टी एकताको टुङ्गो लाग्न सकेको थिएन । हिजो भएको ओली र प्रचण्डबीचको वार्ता सकारात्मक छ । उहाँहरुबीच नमिलेका कुराहरुमा छलफल गर्दै परिमार्जन गर्नेगरी अगाडि बढ्ने सहमति भएको छ,” पोखरेलले भने ।
नेताहरुका अनुसार आज बस्ने पार्टी एकता संयोजन समितिको बैठक सकारात्मक भएमा मंगलबार रामबहादुर थापाको नेतृत्वमा माओवादी केन्द्र सरकारमा सहभागी हुने छ । ओली सरकारमा माओवादी केन्द्रका नेता वर्षमान पुन, जनार्दन शर्मा, टोपबहादुर रायमाझी, कृष्णबहादुर महरा जान इच्छुक रहेको बताइएको छ । नेपाली कांग्रेसका नेता प्रकाशमान सिंहले कांग्रेस विधिअनुसार चल्न नसकेको बताएका छन् । प्राविधिक विद्यार्थी परिषद् केन्द्रीय समितिले प्रजातन्त्र दिवसका अवसरमा आयोजना गरेको ‘प्रजातान्त्रिक आन्दोलनमा नेपाली कांग्रेस र वर्तमान अवस्थामा प्राविधिक विद्यार्थीको भूमिका’ विषयक कार्यक्रममा पार्टी विधि, विधानअनुसार चल्न नसक्दा कमजोर हुँदै गएको बताएका हुन् । 
“प्रजातन्त्र स्थापना गर्न महत्वपूर्ण भूमिका खेलेको पार्टी कमजोर हुँदै गएको छ, त्यसैले पार्टीलाई जोगाउनका लागि नेतृत्व परिवर्तन आवश्यक छ,” उनले भने । पूर्व महामन्त्री सिंहले एकतन्त्रीय राणा शासनलाई परास्त गरेर प्रजाको शासन स्थापना गर्न कांग्रेसको ठूलो भूमिका रहेको भन्दै कांग्रेसको पुरानो विरासत जोगाउन आवश्यक रहेको बताए । 
उनले पार्टी सभापति र पदाधिकारीहरु विधानअनुसार निर्वाचित भएर आउने तर निर्वाचित भएपछि विधानलाई बेवास्ता गर्ने परिपाटी पार्टीभित्र रहेको भन्दै यसको अन्त्य हुनु जरुरी रहेको उल्लेख गरे । “निर्वाचन भएको दुई वर्ष बित्दासमेत पार्टीभित्र पदाधिकारी, विभाग र केन्द्रीय समितिको विस्तार हुन नसक्नु दुःखद कुरा हो, पार्टी विधिअनुसार चल्न नसक्दा निर्वाचनमा पराजित भएको हो,” उनले भने । 
पार्टीका केन्द्रीय सदस्य गोविन्द भट्टराईले प्रजातन्त्र स्थापनाको नेतृत्व गरेको पार्टीको पराजय हुनु प्रजातान्त्रिक पद्धतिकै पराजय भएको बताए । “नेविसंघ बलियो भएमात्र कांग्रेस बलियो हुन्छ, पार्टी बलियो हुन भ्रातृसंस्था बलियो हुनुपर्छ”, उनले भने । नेपाली कांग्रेसका नेता प्रकाशमान सिंहले सभापति शेरबहादुर देउवाको कार्यशैलीकै कारण निर्वाचनमा कांग्रेस पराजित भएको टिप्पणी गरेका छन् ।
सोमबार भएको कार्यक्रममा उनले यस्तो टिप्पणी गरेका हुन् । उनले प्रजातन्त्रका लागि लडेको पार्टीमै आन्तरिक  प्रजातन्त्र नभएको भन्दै नेतृत्वको आलोचना गरे ।
“प्रजातन्त्रका लागि लडेको पार्टीमा आन्तरिक प्रजातन्त्र नै छैन,” उनले भने, “पार्टीलाई विधि र नियमसंगत तरिकाले चलाउनुपर्ने भए पनि १३ औं महाधिवेशनपछि नेतृत्वले त्यो गर्न सकेन । जो नेतृत्वमा आउनुभयो, उहाँहरुले विधान मान्नुभएन । उहाँ जुन विधानबाट सभापति हुनुभयो । पदमा पुगेपछि विधानलाई वास्ता नगरीकन काम गर्दा पार्टी पराजित हुन पुग्यो ।”
उनले पार्टी सभापतिले विधानसम्मत तरिकाले तीनमहिनाभित्र गर्नुपर्ने काम गरेको भए चुनावमा यो खालको हार बेहोर्नुनपर्ने बताए ।
“उपसभापति, महामन्त्री, विभाग बनाएको भए पार्टीले चुनावमा नाजुक अवस्था बेहोर्नुपर्ने थिएन,” उनले भने, “व्यक्तिको पूजा गरेर होइन विचारको पूजा गरेर अब अघि बढ्नुपर्छ । राष्ट्रपति विद्यादेवी भण्डारीले संघीय संघीय संसदको आह्वान गरेकी छन् ।
नेपालको संविधानको धारा ९३ को उपधारा (१) बमोजिम फागुन २१ गते सोमबार दिउँसो ४ बजे अन्तर्राष्ट्रिय सम्मेलन केन्द्र नयाँ बानेश्वरमा संघीय संसदको अधिवेशन आह्वान गरिएको हो ।
प्रधानमन्त्री केपी शर्मा ओलीको सिफारिसमा राष्ट्रपतिले संसद् बैठक आह्वान गरेकी हुन् ।
संविधानको धारा ९३ मा राष्ट्रपतिले प्रतिनिधिसभाका लागि भएको निर्वाचनको अन्तिम परिणाम घोषणा भएको मितिले तीस दिनभित्र संघीय संसदको अधिवेशन आह्वान गर्ने उल्लेख गरिएको छ ।  प्रधानमन्त्री केपी शर्मा ओली निजी निवास बालकोटबाट प्रधानमन्त्री निवास बालुवाटारमा सरेका छन् ।
बालुवाटार सरेका प्रधानमन्त्री ओलीले आफ्नो पहिलो कार्यकालमा गतबर्ष साउन १९ गते आफू बहिर्गमन हुँदा समृद्धिको प्रतीकस्वरुप पीपलको वृक्ष रोपेका थिए । १९ महिनापछि सोही पीपलको बिरुवामा जल सिञ्चित गर्दै बालुवाटार प्रवेश गरेका थिए ।
बिहीबार प्रधानमन्त्री बनेका ओली भक्तपुरको बालकोटस्थित निजी निवासमा बसेका थिए । पूर्व प्रधानमन्त्री शेरबहादुर देउवा शुक्रबार प्रधानमन्त्रीको सरकारी निवासबाट सरेपछि प्रधानमन्त्री ओली सरकारी निवासमा सरेका हुन् ।
प्रधानमन्त्री ओली सरकारी निवास बालुवाटारमा प्रवेश गर्दा पार्टीका नेता, कार्यकर्ता तथा सरकारी कर्मचारीले स्वागत गरेका थिए ।  प्रदेश नम्बर ७ को पहिलो मन्त्रिपरिषदको वैठक धनगढीमा सम्पन्न भएको छ । पहिलो बैठकले विभिन्न निर्णय गरेको छ । 
पहिलो वैठकले ३ वटा राजमार्गहरुको तिव्रता दिन केन्द्रिय सरकारलाई अनुरोध गर्ने निर्णय गरिएको छ । मुख्यमन्त्री तथा मन्त्री परिषदको कार्यालय धनगढीमा बसेको बैठकले महाकाली लोकमार्ग, सेती लोकमार्ग र खुटिया दिपायल फाष्ट ट्रयाकको कामलाई समयमै सम्पन्न गर्न नेपाल सरकारलाई अनुरोध गर्ने निर्णय गरिएको हो । 
तीनवटै सडक आयोजनालाई गुणस्तरीय वनाउने र त्यसको प्रदेश स्तरमामा अनुगमन सम्यन्त्र निमार्ण गर्ने निर्णय वैठकले गरेको प्रदेश ७ सरकारका प्रवक्ता तथा आन्तरिक मामिला तथा कानुन मन्त्री प्रकास शाहले जानकारी दिए । प्रदेश नं ६ मा ६ सदस्यीय मन्त्रिपरिषद गठन भएको छ । मुख्यमन्त्री महेन्द्रबहादुर शाही सिफारिसमा प्रदेश प्रमुख दुर्गाकेशर खनालले एक समारोहबीच ६ जना मन्त्रीलाई एकसाथ पद तथा गोपनीयताको सपथ ग्रहण गराएका हुन् ।
६ मन्त्रीले सपथ लिएसँगै ६ नम्वर प्रदेशको मन्त्रिपरिषदले पूर्णता पनि पाएको छ । प्रदेश सभा सदस्य नरेश भण्डारीले आन्तरिक मामिला तथा कानुन मन्त्रालय, प्रकाश ज्वालाले आर्थिक मामिला तथा योजना मन्त्रालय, खड्क खत्रीले भौतिक पुर्वाधार मन्त्रालय, बिमला केसीले कृषि भूमि व्यवस्थापन तथा सहकारी मन्त्रालय, दलबहादुर रावलले सामाजिक विकास मन्त्रालय र नन्दसिँह बुढा उद्योग पर्यटन वन तथा वातावरण मन्त्रालय सम्हाल्ने भएका छन् । प्रदेश ५ को उपसभामुखमा पूर्वकम्लहरी कृष्णी थारु निर्वाचित भएका छन् । 
प्रदेशसभामा आज भएको निर्वाचनमा नेकपा (एमाले)की प्रदेशसभा सदस्य थारुलाई एमालेसहित (माओवादी केन्द्र), संघीय समाजवादी फोरम, राष्ट्रिय जनमोर्चासहितले समर्थनसहित उनी निर्वाचित भएका हुन् । फोरमका पाँच र जनमोर्चाका एक जना सांसद छन् । 
नवनिर्वाचित उपसभामुख थारुसँग नेपाली काँग्रेसकी रिना नेपाल विकले उम्मेदवारी दिएकी थिइन्। निर्वाचित थारुले ६६ मत ल्याउँदै निर्वाचित भएकी हुन् । प्रदेशसभामा उपस्थित ८५ सदस्यमध्ये थारुको पक्षमा ६६ र विपक्षमा १९ मत परेको छ । उपसभामुखको चयन मत विभाजन प्रक्रियाबाट गरिएको थियो । 
आजको बैठकको प्रारम्भमा सभामुख पूर्णबहादुर घर्तीले प्रदेश प्रमुख उमाकान्त झाले एमाले माओवादी केन्द्र गठबन्धनका उम्मेदवार एमाले संसदीय दलका नेता शंकर पोखरेललाई मुख्यमन्त्रीमा नियुक्ति गरेको प्रदेश प्रमुखको कार्यालयबाट प्राप्त पत्र पढेर सुनाएका थिए । 
यस्तै बैठकको कार्यसूची बमोजिमको प्रदेश ५ मा सभामुखले कार्यव्यवस्था समिति गठन गरेक । प्रदेशसभा सञ्चालन अन्तरिम कार्याविधि २०७४ को दफा १५ बमोजिम सभामुख पूर्णबहादुर घर्तीले एमाले प्रमुख सचेतक भूमिश्वर ढकाल, माओवादी केन्द्रका प्रमुख सचेतक दधिराम न्यौपाने, भोजप्रसाद श्रेष्ठ, नारायणप्रसाद आचार्य, इन्द्रजित थारु, वीरबहादुर राना, रमा अर्याल, विजय यादव र तारा जिसीलाई मनोनित गरको हुन्। 
अन्तरिम कार्यविधिअनुसार कार्यव्यवस्था परामर्श समितिमा सभामुख अध्यक्ष, उपसभामुख उपाध्यक्ष र कानूनमन्त्री पदेन सदस्य हुने व्यवस्था छ । 
यस्तै उपसभामुख थारुलाई आजै सभामुख पूर्णबहादुर घर्तीले पद तथा गोपनीयताको शपथ गराएका छन्। उपसभामुख थारुलाई प्रदेशसभा सचिवालयमा सभामुखले शपथ गराएका हुन् । सूचना तथा सञ्चार मन्त्रालयले निवर्तमान सञ्चार मन्त्री मोहनबहादुर बस्नेत र निवर्तमान राज्यमन्त्री तप्तबहादुर विष्टलाई बिदाइ गरेको छ । 
मन्त्रालयद्वारा यहाँ आज आयोजित बिदाई कार्यक्रममा सञ्चार मन्त्रालयका कर्मचारी र मन्त्रालयअन्तर्गतका विभागीय प्रमुखले उनीहरुलाई बिदाइ गरे ।
सोही अवसरमा निवर्तमान मन्त्री बस्नेतले आफ्नो कार्यकाल सफल बनाउनका लागि सहयोग गर्ने कर्मचारीलाई धन्यवाद व्यक्त गरे। उनले कार्यकाल अवधिभर बक्स अफिस लागू गर्ने, नेपालमा सुरक्षित मुद्रणको शुरुआत र न्यूनतम पारिश्रमिकको कार्यान्वयनलगायतका महत्वपूर्ण काम गरेको बताए । 
निवर्तमान राज्यमन्त्री विष्टले आफू राज्यमन्त्रीबाट पदमुक्त भए पनि सञ्चार क्षेत्रको विकासका लागि सक्दो प्रयास गर्ने प्रतिबद्धता व्यक्त गरे । 
सञ्चार सचिव केदारबहादुर अधिकारीले मन्त्रालयका कर्मचारी र मन्त्रीबीच सधैँभरि सुमधुर सम्बन्धका साथ सहकार्य भएको बताए । 
शुक्रबार र शनिबार बिदा परेको हुँदा आज बिदाइ कार्यक्रमको आयोजना गरिएको मन्त्रालयका सहसचिव रामचन्द्र ढकालले जानकारी दिए । सरकारले राष्ट्रिय योजना आयोगका उपाध्यक्ष डा. स्वर्णीम वाग्लेले पदबाट दिएको राजीनामा स्वीकृत गरेको छ ।
आइतबार अपराह्न बसेको मन्त्रीपरिषद बैठकले योजना आयोगका उपाध्यक्ष वाग्लले पदबाट दिएको राजीनामा स्विकृत गरेको हो । योजना आयोगका उपाध्यक्ष वाग्लेको राजीनामा स्विकृत गरिएको प्रधानमन्त्री केपी शर्मा ओलीले जानकारी दिए । सरकारले योजना आयोगमा रहेर कुशलतापूर्वक कार्यसम्पादन गरेको भन्दै वाग्लेलाई धन्यवाद पनि व्यक्त गरेको छ ।
मन्त्रीपरिषद बैठक बस्नु केहीवेर अघि मात्रै योजना आयोगका उपाध्यक्ष वाग्लेले प्रधानमन्त्री ओलीलाई भेटेरै राजीनामा पत्र बुझाएका थिए । त्यसपछि बसेको मन्त्रीपरिषद बैठकले उनको राजीनामा स्विकृत गरेको हो । वाग्लेले नयाँ सरकारलाई काम गर्न सहज होस भन्दै आइतबार मध्यान्ह पत्रकार सम्मेलनमार्फत् आफूले पदबाट राजीनामा दिने घोषणा गरेका थिए । शेरबहादुर देउवा नेतृत्वको सरकारले वाग्लेलाई गत साउन १९ गते योजना आयोगको उपाध्यक्षमा नियुक्त गरेको थियो । प्रधानमन्त्री केपी शर्मा ओली नेतृत्वको तीन सदस्यीय मन्त्रिपरिषद् बैठकले अघिल्ला प्रधानमन्त्री शेरबहादुर देउवा नेतृत्वको सरकारले गरेको राष्ट्रियसभा सदस्यको नाम खारेज गरी नयाँ नाम सिफारिस गर्ने निर्णय गरेको छ । 
सिंहदरवारमा बसेको मन्त्रिपरिषदको दोस्रो बैठकले सो निर्णय गरेको जनसंख्या तथा वातावरणमन्त्री लालबावु पण्डितले बताए । 
यसअघिको सरकारले प्रक्रिया नपु¥याएर अनुमोदनका लागि तीनजनाको नाम राष्ट्रपति कार्यालयमा सिफारिस गरेकाले त्यसलाई खारेज गर्दै अर्को तीन जनाको नाम सिफारिस गर्ने निर्णय भएको मन्त्री पण्डितले बताए । 
तर तीनै जनाको नाम अहिले गोप्य राखिएको भन्दै उनले नाम बताउन मानेनन् । उपयुक्त समयमा तीनैजनाको नाम थाहा पाइने उनले जानकारी दिए ।
यसअघिको देउवा नेतृत्वको सरकारले तीनजनाको नाम अनुमोदनकालागि राष्ट्रपति विद्यादेवी भण्डारीकहाँ सिफारिस गरेको थियो । तर दलीय सहमति नगरेरै सरकारले एकलरुपमा नाम सिफारिस गरेको भन्दै शितलनिवासले सो नामलाई अनुमोदन गरेको थिएन । 
देउवा नेतृत्वको सरकारले जाँदाजाँदै गोपाल बस्नेत, चाँदनी जोशी र कृष्णप्रसाद पौडेलको नाम मनोनयनकालागि राष्ट्रपतिकहाँ सिफारिस गरेको थियो । 
सात प्रदेशबाट आठजनाको दरले यसअघिको निर्वाचनमा ५६ जना राष्ट्रियसभा सदस्य निर्वाचित भइसकेका छन् । सरकारको सिफारिसमा तीन जनालाई राष्ट्रपतिले मनोनयन गर्ने संवैधानिक व्यवस्था छ । 
वाम गठबन्धनदलमा आवद्ध दुवै दलको भागवण्डा मिलाई ओली नेतृत्वको सरकारले यसअघिको नाम खारेज गरी नयाँ नाम मनोनयनका लागि सिफारिस गर्ने निर्णय गरेको महिला बालबालिका मन्त्री थममाया थापाले बताइन् । तीनै जनाको नाम टुंगो लागिसकेको छ तर नाम अहिले गोप्य राखिएको मन्त्री थापाले बताइन् ।
तीनजनामा एमालेलाई दुई र माओवादीलाई एकको भागवण्डामा नाम सिफारिस गर्ने निर्णय भएको  बताइएको छ । आइतबार दिउँसो बसेको दुवै दलका अध्यक्षको एक्लाएक्लै वार्ताले सो तीन जनाको नाममा सहमति गरेको थियो । नेकपा एमालेका वरिष्ठ नेता माधवकुमार नेपालले एक साताभित्रमा नेकपा माओवादी केन्द्र र नेकपा एमालेबीच पार्टी एकीकरण हुने बताएका छन् । 
रौतहटको गौरमा आज प्रतिनिधिसभा र प्रदेशसभा सदस्यलाई सम्मान तथा पार्टी प्रवेश कार्यक्रममा पूर्व प्रधानमन्त्री नेपालले तराईको विकासको लागि पहिलो प्राथमिकतामा रहेको हुलाकी राजमार्ग, काठमाडौं तराई जोड्ने फाष्टट्रयाक, अन्तर्राष्ट्रिय विमानस्थल तथा गौतम बृद्धको जन्मभूमि लुम्बिनीमा विमानस्थलको निर्माण कार्य तीव्र गतिमा निर्माण गरिने बताए । 
उनले प्रतिनिधिसभा एवं प्रदेशसभा सदस्यलाई अबिर, फुलमालासहित सम्मान गरका थिए । विभिन्न पार्टी परित्याग गरी एमालेमा प्रवेश गरेका व्यक्तिलाई नेता नेपालले अबिर लगाएर पार्टी प्रवेश गराएका थिए । सरकारले राष्ट्रिय योजना आयोगको उपाध्यक्ष स्वर्णिम वाग्लेको राजीनामा स्वीकृत गरेको छ । आइतबार सिंहदरबारमा बसेको मन्त्रिपरिषद्को बैठकले वाग्लेको राजीनामा स्वीकृत गरेको हो ।
मन्त्रिपपिरषद्को निर्णय सार्वजनिक गर्दै जनसंख्या तथा वातावरणमन्त्री लालबाबु पण्डितले सरकारले महत्त्वपूर्ण निर्णय गरेको बताउँदै उपयुक्त समयमा सार्वजनिक गर्ने बताए । नेपाली कांग्रेसका नेता तथा प्रतिनिधिसभा सदस्य प्रकाशमान सिंह पार्टी सभापति शेरबहादुर देउवासँग संसदीय दलको नेताका लागि प्रतिस्पर्धा गर्ने तयारीमा जुटेका छन् । प्रतिनिधिसभा र प्रदेशसभाको निर्वाचनपछि पार्टी सभापति देउवाविरुद्ध खरो रुपमा उत्रिँदै आएका नेता सिंहले दलको नेता बन्नका लागि आफू निकटका व्यक्तिहरुसँग छलफल चलाइरहेको बताइएको छ । 
‘‘एक्लै लड्ने भन्ने हुँदैन, चुनाव भनेको टिमको कुरो हो,’’ नेता सिंहका सहयोगी युपी लामिछानेले बाह्रखरीसँग भने, ‘‘उहाँ इन्ट्रेस्ट मिल्नेहरुसँग संसदीय दलको नेताका लागि छलफल गरिरहनु भएको छ ।’’ 
पौडेल पक्षलाई पूर्ण रुपले एकतावद्ध गरेर सिटौला पक्षको समर्थन जुटाउन सके सभापति देउवालाई सहजै पराजित गर्न सकिने मनोबलका साथ संसदीय दलको नेताका लागि सिंहले ‘लविङ’ चलाएको पौडेल पक्ष निकट एक केन्द्रीय सदस्यले बताए । 
तर, १३ औं महाधिवेशनताकाको लेखाजोखा गर्दा सभापति देउवालाई पराजित गर्न सिंहलाई हम्मेहम्मे पर्ने स्रोतको भनाइ छ । ‘‘पुरानो गुटगत लेखाजोखा हेर्ने हो भने देउवाकै पल्ला भारी हुन्छ । पुरानो गुटलाई नभत्काएसम्म सिंहलाई संसदीय दलको नेता बन्न अत्यन्तै गाह्रो छ,’’ स्रोत भन्छ । 
यद्यपि, प्रतिनिधिसभा र प्रदेशसभा निर्वाचनमा पार्टीले ब्यहोर्नुपरेको पराजय, चुनावी समीक्षाका लागि सभापति देउवाले गरेको ढिलाइ र युवा नेताहरुको नेतृत्व परिवर्तनको ‘लविङ’ हेर्दा पौडेल पक्ष पूर्ण रुपमा एकतावद्ध भएर संसदीय दलको नेताका लागि चुनावमा होमिने अनुमान गरिएको छ । 
त्यस्तै, १३ औं महाधिवेशनमा देउवा पक्षलाई सघाएको सिटौला पक्षले आगामी दिनमा नसघाउने निश्चितप्रायः छ । ‘‘युवा नेता गगन थापाले चुनावपछि दिइरहेको वक्तव्यले सिटौला पक्ष संस्थापन पक्षसँग असन्तुष्ट देखिएको प्रष्टै छ,’’ कांग्रेसका एक केन्द्रीय सदस्यले भने, ‘‘यस्तो अवस्थामा सिटौला समूहले सिंहलाई सघाउँदा उनले जित्न सक्छन् ।’’ 
सभापति देउवा भर्खरै सरकारबाट बहिर्गमन भएका र तत्काल कांग्रेस सरकारमा जाने सम्भावना नभएका कारण पनि संस्थापन पक्षकै केही मतहरु ‘चोर्न’ सकिनेमा पौडेल पक्ष आशावादी देखिएको छ । ‘‘चुनावमा नराम्ररी हारेकाले कांग्रेसको सरकार बन्ने सम्भावना नै छैन । यो अवस्थामा प्रतिनिधिसभा सदस्यहरुलाई मन्त्री बन्ने लोभ–लालच पनि हुँदैन, जसले गर्दा पार्टीभित्र परिवर्तन चाहने देउवा पक्षकै केही मत चोर्न सकिन्छ,’’ पौडेल पक्षका एक युवा नेताले भने । 
तर, संस्थापन पक्ष भने सभापति देउवा नै पार्टी संसदीय दलको नेताका लागि निर्विकल्प भएको दावी गर्दछ । पार्टीभित्र सर्वसम्मत हुने अवस्था निर्माण भइनसकेको र कसैले ‘च्यालेन्ज’ पनि नगरेकाले सभापति देउवा नै दलको नेताका रुपमा देखिएका संस्थापन पक्षको भनाइ छ । 
कांग्रेस वरिष्ठ नेता रामचन्द्र पौडेल प्रतिनिधिसभा सदस्यमा पराजित भएका कारण सोही समूह नजिक मानिने नेता सिंहले दलको नेताका लागि इच्छा प्रकट गर्नुलाई संस्थापन पक्षले स्वाभाविक रुपमा लिएको छ । उहाँमा केही असन्तुष्टि देखिएकाले आक्रोश पोखिरहनु भएको हो,’’ सभापति देउवाका विश्वासपात्र मानिने कांग्रेस नेता मीन विश्वकर्माले बाह्रखरीसँग भने, ‘‘तर उहाँ सभापतिको विकल्प हुन सक्नुहुन्न ।’’
नेता सिंह संसदीय दलको नेता बने कांग्रेसमा थप भार पर्ने दावी गर्दै उनले सभापति देउवालाई सर्वसम्मत नेता स्वीकार गर्न नसकिए पार्टी झनै गुटबन्दीमा फस्ने जिकिर गरे । ‘‘हाम्रा सामु पार्टीलाई मजबुत बनाएर लैजाने अवस्था आएको छ,’’ नेता विश्वकर्माले भने, ‘‘पार्टीलाई बलियो बनाउन सभापतिलाई नै संसदीय दलको नेता मान्नुको विकल्प छैन ।’’
वरिष्ठ नेता पौडेलले सभापति देउवा र नेता सिंहमध्ये कसैलाई पनि दलको नेताका लागि कुनै आश्वासन नदिएकाले पनि सहमतिमै नेता चयन हुनेमा संस्थापन पक्ष ढुक्क देखिन्छ । ‘‘पार्टी सभापति र महामन्त्रीबीच सहमति भए संसदीय दलको नेताका लागि चुनाव गर्नै पर्दैन,’’ नेता विश्वकर्माले भने । राष्ट्रिय योजना आयोगका उपाध्यक्ष डा स्वर्णिम वाग्लेले नयाँ सरकारलाई कार्यसम्पादन गर्न सहज होस् भन्ने आशयका साथ उपाध्यक्षबाट राजीनामा गर्ने घोषणा गरेका छन् । आफ्नो छ महिने कार्यकालमा आयोगले सञ्चालन गरेका विकास निर्माणका कार्यक्रम तथा नीतिगत विषयबारे जानकारी दिँदै उनले पत्रकारमाझ भने, प्रधानमन्त्रीज्यूलाई आज भेटेर पदबाट राजीनामा दिने जानकारी गराउँछु । नयाँ सरकार गठन भएका सन्दर्भमा शिष्टाचारस्वरुप आफू पदमा रहिनरहने निर्णय गरेको छु ।” 
योजना आयोगका पुनःसंरचना नीतिगत तथा योजना निर्माण एवं कार्यान्वयन, दिगो विकास, आर्थिक सुधार, संघीयतामा आयोगको भूमिका, देशभर विविध विषयमा तथ्यांक संकलन, भूइँचालोजस्ता दैवीविपत्तिको प्रभाव मूल्यांकन, केन्द्रीय तथ्यांक विभागको स्तरोन्नति, राष्ट्रिय गौरवका आयोजनाको शीघ्र कार्यान्वयनलगायत विषयमा आयोगले छ महिनामा उल्लेखनीय काम गरेको उनले बताए । 
नेपालको विकासको भावी कार्ययोजना, राष्ट्रिय विकास स्वयंसेवा, दशवर्षीय विकासको मार्गचित्र, आर्थिक, सामाजिक एवं वातावरणीय उन्नयन, आर्थिक गणना, तथ्यांकमा आधारित नीति तर्जुमा, आधुनिक ऊर्जाको उपयोगजस्ता विषयमा आयोगले तयार पारेका योजनालाई सरकारी अभिलेखमा समावेश गरिएको जानकारी पनि उनले दिए । सोही कार्यक्रममा उपाध्यक्ष वाग्लेले आयोगको प्रकाशन ‘१४ वर्षे दिगो विकास लक्ष्य’ सार्वजनिक पनि गरे । गत साउनमा उपाध्यक्ष नियुक्त उहाँले नेपालको दीर्घकालीन विकास दृष्टिकोण, आर्थिक तथा नीतिगत सुधार, भौतिक पूर्वाधार, संघीयतामा वित्त, तथ्यांकमा आधारित नीतिनिर्माण, विकास कूटनीति सञ्चालन, द्विपक्षीय, बहुपक्षीय विकासका साझेदारसँगको सहकार्य र प्राविधिक एवं वित्तीय सहायता प्राप्तिमा भूमिका निर्वाह गरेका थिए । नेकपा एमालेका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीचको वार्ता सम्पन्न भएको छ ।
भक्तपुरको सानोठिमीस्थित व्यवसायी दुर्गा प्रसाईंको घरमा भएको ओली र दाहालबीचको ५ घण्टा लामो छलफलले पार्टी एकताको लागि अझै गृहकार्य नपुगेको भन्दै थप छलफल गर्ने निर्णय गरेको ओलीका प्रेस संयोजक चेतन अधिकारीले जानकारी दिए । 
“बैठकमा पार्टी एकता र मन्त्रीपरिषद्का बारेमा छलफल भएको थियो । पार्टी एकताको लागि बीचबीचमा दुई अध्यक्षबीच बसेर टुङ्गयाउने सहमति भएको छ । दुई पार्टीका अध्यक्षले पार्टी एकताको काम सकेपछि मात्र एकता संयोजन समितिको बैठक बस्छ,” अधिकारीले भने ।
पार्टी एकताको सम्बन्धमा ओली र दाहालबीच थप छलफल आवश्यक भएको भन्दै आज बस्ने भनिएको पार्टी एकता संयोजन समितिको बैठक स्थगित भएको पनि अधिकारीले जानकारी दिए । “आज एकता संयोजन समितिको बैठक बस्ने भनिएको थियो । तर, उहाँबीचहरुको छलफल नै बाँकी रहेको देखियो, त्यसैले बैठक नबस्ने निर्णय गरेको छ,”अधिकारीले भने ।
प्रधानमन्त्री एवं एमाले अध्यक्ष ओली र माओवादी केन्द्रका अध्यक्ष दाहालबीच यसभन्दा अगाडि ललितपुरस्थित व्यवसायी शारदाप्रसाद अधिकारीको घरमा गोप्य वार्ता हुन्थ्यो । पार्किङको समस्या रहेकाले आजको गोप्य वार्ता प्रसाईंको घरमा भएको बताइएको छ । प्रदेश नं ३ का आन्तरिक मामिला तथा कानूनमन्त्री शालिकराम जमरकट्टेलले नारायणगढ–मुग्लिन सडकखण्डको करार अवधि अब नथपिने बताएका छन् । तेस्रो पटक थपिएको म्याद यही फागुन ८ गते समाप्त हुँदैछ । 
प्रेस सेन्टर धादिङले आयोजना गरेको पत्रकार भेटघाट कार्यक्रममा सूचना तथा सञ्चार मन्त्रालयको कामसमेत गर्दै आएका मन्त्री जमरकट्टेलले श्रमजीवी पत्रकारको उचित पारिश्रमिकको व्यवस्था र मिडिया मैत्री कानूनको निर्माणसमेत गरिने बताए । प्रदेश नं ६ का मुख्यमन्त्री महेन्द्रबहादुर शाहीले मातहतका मन्त्रालय सचिवलाई एक महिनाभित्र मन्त्रालयको कार्ययोजना निर्माण गर्न निर्देशन र्दिएका छन् । वीरेन्द्रनगरमा आयोजित कार्यक्रममा कर्मचारीलाई सकारात्मक सोचका साथ सेवाग्राहीको सन्तुष्टिलाई नै प्रमुख ध्यान दिएर काम गर्न उनले आग्रह गरे । प्रदेश नं ३ का मुख्यमन्त्री डोरमणि पौडेलले प्रदेशको राजधानी हेटौँडाबाट तेह्र जिल्लाको सदरमुकाम जोड्ने बाटो निर्माण मुख्य प्राथमिकतामा पर्ने बताएका छन् । मुख्यमन्त्री पौडेलले हेटौँडा उपमहानगरपालिकाको दोस्रो नगरसभा बैठकलाई सम्बोधन गर्दै खानेपानी, स्वास्थ्योपचार, जडीबुटी खेती र पर्यटन विकासका लागि उच्च प्राथमिकता दिइने बताए । 
नगरसभामा बैठकमा उपमहानगरपालिका प्रमुख हरिबहादुर महत र उपप्रमुख मीना लामाले उपमहानगरका १९ वडामा सडक निर्माण, खानेपानी, स्वास्थ्योपचार, कृषि, सडक, कृषि उत्पादन, वातावरणमा सुधारका लागि भइरहेका कामको विवरण प्रस्तुत गरे । नेकपा एमालेका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीच भक्तपुरको सानोठिमीमा वार्ता जारी छ । पार्टी एकता मन्त्रीपरिषद्को सहमति जुटाउन दुई पार्टीका अध्यक्षबीच व्यवसायी दुर्गा प्रसाईंको घरमा वार्ता भइरहेको माओवादी केन्द्रका एक नेताले जानकारी दिए । आजको वार्ता निर्णायक हुने दाबी उनले गरे ।
माओवादी केन्द्रले पार्टी एकताको टुङ्गो लगाएपछि मात्र सरकारमा सहभागी हुने बताइरहेको छ । आफूहरु प्याकेजमै सहमति गरेर ओली नेतृत्वको सरकारमा सहभागी हुने पनि माओवादीको भनाइ छ ।  
ओली र दाहालबीचको वार्तापछि आजै पार्टी एकता संयोजन समितिको बैठक बस्ने ओलीका प्रेस संयोजक चेतन अधिकारीले जानकारी दिए । “पार्टी एकता संयोजन समितिको बैठक आज बेलुकासम्ममा बस्छ । समय र ठाउँ भने निश्चित भइसकेको छैन,” अधिकारीले भने । निवर्तमान भौतिक पूर्वाधार तथा यातायातमन्त्री बीरबहादुर बलायरले केपी ओली नेतृत्वको सरकारलाई हिम्मत भए देउवा सरकारले गरेका सम्पूर्ण कामहरु खोरेज गरेर देखाउन चुनौती दिएका छन् । नेपाल प्रजातान्त्रिक राष्ट्रिय यातायात व्यवसायी संघले हालै चितवनमा सम्पन्न यातायात व्यवसायी महासंघको राष्ट्रिय महाधिवेशनबाट निर्वाचित केन्द्रीय समितिका पदाधिकारी तथा सदस्यहरुलाई बधाई तथा शुभकामना दिन आयोजना गरेको कार्यक्रममा बलायरले यस्तो चुनौती दिएका हुन् ।  
‘‘ओलीलाई हिम्मत भए निर्वाचनपछि देउवा सरकारले गरेका सबै काम खारेज गरे हुन्छ,’’ उनले भने, ‘‘प्रदेश प्रमुख, प्रदेश प्रमुखले सपथ खुवाएका मुख्यमन्त्री र प्रदेश सरकार तथा राष्ट्रिय सभाको निर्वाचनलगायतका सबै काम खारेज गरेर देखाए भयो ।’’
नेपाली कांग्रेसका केन्द्रीय सदस्यसमेत रहेका बलायरले संबिधानलाई पूर्ण रुपमा कार्यान्वयन गरी देशलाइ संघीय गणतन्त्रात्मक ब्यवस्थामा अघि बढाए बाफत देउवा सरकारलाई बधाई दिन समेत कन्जुस्याई गर्नु प्रधानमन्त्री ओलीको संकिर्ण मानसिकताको उपज भएको बताए । 
प्रधानमन्त्री ओलीले निर्णय कुनै पनि गर्नुअघि आफ्नो बिगतलाई एक पटक फर्केर हेर्न जरुरी रहेको उनको भनाई थियो । बलायरले अघिल्लो पटक ओलीले आफूले सरकार छाडेकै दिन त्रिवि सेवा आयोगको पदपूर्ति गर्न बन्ने समितिको अध्यक्ष बनाएर गएका तर देउवा सरकारले त्यसलाइ खारेज नगरी मान्यता दिएको तर्फ ओलीको ध्यान जानुपर्नेमा जोड दिए । 
देउवा सरकारले आफ्नो कार्यकालमा तीनै वटै तहको निर्वाचन सफलतापूर्वक सम्पन्न गराएको, संविधानप्रति असन्तुष्टि जनाउँदै आएका मधेशी दलहरुलाई चुनावमा सहभागि गराउन सफल भएको, क्यान्सर पीडित बिरामीहरुलाई उपचारार्थ मासिक ५ हजार रुपैयाँ आर्थिक सहायता दिने निर्णय गरेको, वृद्ध भत्ता पाउने उमेर घटाएर ६५ वर्ष कायम गरेको जस्ता जनहितका कार्यहरु गरेको उनको भनाई थियो ।  प्रधानमन्त्री ओलीले यी सबै कामका लागि देउवा सरकारलाई धन्यवाद दिनुको साटो अर्को आन्दोलनलाई निम्त्याई रहेको निवर्तमान मन्त्री बलायरले आरोप लगाए । नेकपा माओवादी केन्द्रले संसदीय दलको नेतामा अध्यक्ष पुष्पकमल दाहाललाई चयन गरेको छ ।  आईतबार सिंहदरबारमा बसेको माओवादी केन्द्रको संसदीय दलको पहिलो बैठकले दलको नेतामा अध्यक्ष दाहाललाई चयन गरेको हो । 
बैठकमा पार्टी एकता लगायत समसामयिक राजनीतिक विषयमा पनि छलफल भएको प्रवक्ता पम्फा भुसालले जानकारी दिइन् ।
उनले पार्टी एकताका लागि केही सैद्धान्तिक र केही बैचारिक विषयको टुंगो लागेपछि मात्रै सरकारमा सहभागी हुनेबारे पनि बैठकमा छलफल भएको उनले जानकारी दिइन् ।
सरकारमा समर्थन जनाईसकेकाले पार्टी एकतामा बाँकी रहेका विषयको टुंगो लगाई राष्ट्रपति, उपराष्ट्रपति, मन्त्रीहरु लगायत पदबारे प्याकेजमा सहमति भएपछि मात्रै सरकारमा  सहभागी हुने बताइन् ।
संसदीय दलको नेतामा चयन भएपछि बैठक स्थलबाट बाहिरिँदै गर्दा अध्यक्ष दाहालले छिटै पार्टी एकताको टुंगो लाग्ने बताए । “एकताको कुरा गर्न जाँदैछु,” उनले भने । “नेपालमा ७० वर्षदेखि कहिल्यै राजनीतिक स्थिरता भएन, कुनै  पनि सरकार पाँच वर्ष टिक्न सकेन । त्यसैले सुशासन, समृद्धि र समाजवादी नेपालको लागि कम्युनिष्ट शक्तिबीच एकता र वाम गठबन्धन जरुरी छ भनेर मैले नै प्रस्ताव अघि बढाएँ । जनताको चाहना पनि यही भएकाले मैले झण्डै दुई तिहाई बहुमत वामपन्थीहरुको आएको छ । तर वाम एकता नहोस् र नेपाली जनताले विकास निर्माण र समृद्धिको यात्रा प्राप्त गर्न नसकून भनेर देशी विदेशी प्रतिक्रियावादी लागिपरेका छन्,” नेकपा एमालेका अध्यक्ष तथा प्रधानमन्त्री केपी शर्मा ओलीसँग शनिबार बिहान बालकोटमा एकघण्टा भेटवार्ता गरी महोत्तरी पुगेका माओवादी केन्द्रका अध्यक्ष पुष्पकमल दाहालले आफ्ना धारणा यसरी सार्वजनिक गरे ।
शुक्रबारसम्म माओवादी केन्द्रका नेताहरुलाई नेकपा एमालेसँगको एकता सहज रुपमा अघि नबढेको सुनाएका दाहालले शनिबार यस्तो धारणा सार्वजनिक गरेका हुन् । 
त्यतिमात्रै होइन, दाहालले अगाडि थपे, “निर्वाचनमा दुई तिहाई आएपछि कहिले माओवादीलाई, कहिले एमालेलाई प्रलोभन र कहिले धम्की दिएर गठबन्धन टुटाउने षडयन्त्र भइरहेको छ । म सबैमा अपील गर्न चाहन्छु, तपाईँहरु सतर्क रहनुहोला । सावधान रहनुहोला, ताकि षडयन्त्रमा कोही पनि नफसौं । हाम्रो महान अभियानलाई बाटोमा नै तुहाउने षडयन्त्र भइरहेको छ । प्रक्रिया अवरुद्ध पार्ने प्रयास भएको छ ।” 
एकता प्रक्रियामा पछिल्ला दिनमा निकै उतारचढाव आएको भए पनि शनिबारको वार्ताले भने नजिक ल्याउने काम गरेको नेकपा एमालेका एक प्रभावशाली नेताले बताए ।
उनका अनुसार यसअघि छलफल गर्न नसकिने भनेको ‘जबज’ लाई छलफलको विषय बनाउन सकिनेबारेमा शीर्ष दुई नेताबीच छलफल भएको छ ।
त्यसैले एकताको आधार मोटामोटी रूपमा आज या भोलिसम्म लगाइसक्ने तयारी भएको ती नेताको भनाई छ । उनका अनुसार एकतामा अर्को ‘व्रेक थ्रु’ गर्ने तयारी गरिएको छ ।  
एमाले अध्यक्ष तथा प्रधानमन्त्री ओली र माओवादी केन्द्रका अध्यक्ष दाहालबीच शनिबार भएको ‘एकान्त वार्ता’ ले एकताको आधार तयगरेको दाबी नेताहरुको छ ।
संयोजन समितिमा आवद्ध तथा ओली नजिकका एक एमाले नेताले भने “दुई अध्यक्षबीचको सहमतिको अनुमोदन गर्न आज संयोजन समितिको बैठक बस्ने तयारी गरिएको छ । आज नभए पनि भोलिसम्म एकताका बारेमा केही कुरा सार्वजनिक गर्ने तयारी गरेका छौं ।”
“सहमति के भएको हो, सामान्य जानकारी छ, एकता संयोजन समितिको बैठकले अनुमोदन नगर्दासम्म केही सूचना बाहिर नलग्नु भनिएको छ”, नाम नबताउने शर्तमा ती सदस्यले भने । 
पार्टी एकताको आधार तयार भएपछि माओवादीले पार्टीबाट सरकारमा सहभागी हुने मन्त्रीको नाम पनि सिफारिस गर्नेछ ।
“दुई अध्यक्षबीच कुरा नमिल्दासम्म एकता संयोजन समितिको बैठकको औचित्य पनि छैन, सहमतिमा प्रगति भएकैकारण बैठक बस्ने तयारी गरिएको हो,” उनले भने, “एकता संयोजन समितिको बैठकसम्म पर्खिनुस्, केही न केही सुखद समाचार सुन्न सकिनेछ ।”
यसअघि गत असोज १७ गते दुई दलले ६ बुँदे सहमति गरेर पार्टी एकताको शुरुवाती ‘ब्रेक थ्रु’ गरेका थिए । चुनावी तालमेलसँगै निर्वाचनपछि पार्टी एकताको प्रक्रियालाई मूर्तरुप दिने बताएका दुवै दलका नेताहरु अहिले एकता प्रक्रियाको गृहकार्यमा जुटेका छन् ।
यसअघि मानभवनमा बसेको एकता संयोजन समितिको बैठकमा नेकपा एमालेका नेताहरुले ‘जबज’ छलफलको विषय नै बन्न नसक्ने बताएपछि बैठक सकिएको थियो ।
त्यसपछि माओवादी केन्द्रका नेताहरुले अब एकता प्रक्रिया ‘शुन्य’ देखि नै अघि बढाउनुपर्ने बताउँदै आएका थिए ।
नेकपा माओवादी केन्द्रले पार्टी एकताको आधार तयार नहुँदासम्म सरकारमा सहभागी नहुने अडान लिएपछि प्रधानमन्त्री ओली दबाबमा परेका थिए । सोही दबाबलाई चिर्न जतिसके छिटो माओवादीलाई पनि सरकारमा सहभागी गराउने कसरतमा प्रम ओली लागेको एमालेका एक नेताले बताए ।
माओवादी केन्द्रका अर्का एक नेताले पनि पार्टी एकतामा देखिने सहमतिको तयारी गरिएको बताए ।  एकता समितिको बैठकमा पार्टी एकता, त्यसपछि बन्ने पार्टीका कमिटी, सरकार विस्तार लगायतका विषयमा छलफल हुनेछ । प्रधानमन्त्री केपी शर्मा ओली आज अपरान्ह प्रधानमन्त्रीको सरकारी निवास बालुवाटार सर्ने भएका छन् ।  
प्रधानमन्त्रीमा नियुक्त भएको तीन दिनपछि ओली सरकारी निवास बालुवाटार सर्ने तयारी गरेका हुन् । प्रेस संयोजक चेतन अधिकारीकाअनुसार प्रधानमन्त्री ओली साँझ ४ बजे बलुवाटार सर्ने समय तयभएको छ । 
उनलाई भवन विभागले बालुवाटारमा कार्यक्रमगरी स्वागत गर्ने कार्यक्रम रहेको संयोजक अधिकारीले बताए ।  निवर्तमान प्रधानमन्त्री शेरबहादुर देउवाले नयाँ प्रधानमन्त्री नियुक्ती लिएको भोलिपल्ट शुक्रबार बालुवाटार छाडेका थिए ।  प्रदेश नं. ७ मा मुख्यमन्त्री त्रिलोचन भट्टले आज सात सदस्यीय मन्त्रिमण्डल गठन गरेका छन् ।
प्रदेश प्रमुखको कार्यालयमा आयोजित समारोहमा नवनियुक्त मुख्यमन्त्री र अन्य मन्त्रीलाई प्रदेश प्रमुख मोहनराज मल्लले पद तथा गोपनियताको शपथ गराए । प्रदेश मन्त्रिपरिषद्को कार्य विभाजन यस प्रकार रहेको छ :
    प्रकाश शाह– मन्त्री, आन्तरिक मामिला तथा कानून मन्त्रालय
    दीर्घबहादुर सोडारी—मन्त्री, सामाजिक बिकास 
    पठानसिं बोहरा—मन्त्री, भौतिक पूर्वाधार विकास
    झपट बोहरा—मन्त्री, आर्थिक तथा योजना 
    माया भट्ट—मन्त्री, उद्योग पर्यटन वन तथा वातावरण
    विनिता चौधरी—मन्त्री, भूमि व्यवस्था कृषि तथा सहकारी । नेकपा माओवादी केन्द्रका अध्यक्ष पुष्पकमल दाहाल प्रचण्डले नेपालमा वामपन्थीहरुबीचको एकता भाँडन बिभिन्न तत्वहरुले षडयन्त्र गरिरहेको बताएका छन् ।
महोत्तरीको हात्तीनेटमा आयोजित बृहत जनसभा तथा प्रवेश कार्यक्रमलाई सम्बोधन गर्दै अध्यक्ष प्रचण्डले पार्टी एकता र गठबन्धनको प्रक्रिया शुरु भएदेखि पार्टी एकता हुन नदिन षडयन्त्र भइरहेको बताए ।
“नेपालमा ७० वर्षदेखि कहिल्यै राजनीतिक स्थिरता भएन, कुनै पनि सरकार पाँच वर्ष टिकेन । त्यसैले सुशासन, समृद्धि र समाजवादी नेपालको लागि कम्युनिष्ट शक्तिबीच एकता र वाम गठबन्धन जरुरी छ भनेर मैले नै प्रस्ताव अगाडि बढाएँ ।” 
अध्यक्ष दाहालले भने, “जनताको चाहना पनि यही भएकोले अहिले झण्डै दुई तिहाई बहुमत वामपन्थीहरुको आएको छ । तर वाम एकता नहोस् र नेपाली जनताले विकास निर्माण र समृद्धिको यात्रा प्राप्त गर्न नसकून भनेर देशी विदेशी प्रतिक्रियावादी लागि परेका छन् ।”
प्रदेश र संघको निर्वाचनमा वाम गठबन्धनको झण्डै दुई तिहाई बहुमत आएपछि एमाले र माओवादी केन्द्रलाई प्रलोभन र धम्की दिएर एकता भाँडने षडयन्त्र भएको अध्यक्षले बताए ।
उनले भने, “निर्वाचनमा दुई तिहाई आएपछि कहिले माओवादीलाई, कहिले एमालेलाई प्रलोभन र कहिले धम्की दिएर गठबन्धन टुटाउने षडयन्त्र भइरहेको छ ।”
दाहालले इतिहासको निर्माण गर्न एक दुई जना नेताको मात्रै भर पर्न नसकिने बताउँदै सिँगो पार्टीका नेता र कार्यकर्ता चनाखो हुनुपर्नेसमेत बताए ।
“सबैमा अपील गर्न चाहन्छु, तपाईँहरु सतर्क रहनुहोला, सावधान रहनुहोला, ताकि षडयन्त्रकारीको षडयन्त्रमा कोही नफसौं,” दाहालले भने, “हामीले जुन ऐतिहासिक मिसन गरेका छौं, शहीद र अग्रजले देखेका सपना पुरा गर्ने जुन महान अभियानको शुरुआत भएको छ, त्यसलाई बीच बाटोमा नै तुहाउने षडयन्त्र भइरहेको छ । प्रक्रिया अवरुद्ध पार्ने षडयन्त्र भएको छ । नेपाली कांग्रेसका नेता प्रकाशमान सिंहले कांग्रेस जिम्मेवार प्रतिपक्षमा बस्ने बताएका छन् ।  शनिबार यहाँ पत्रकारसँग कुरा गर्दै उनले सरकारको गुण र दोषका आधारमा समर्थन र विरोध गर्ने बताए । नेता सिंहले विधानअनुसार पार्टी सञ्चालन हुन नसकेको बताउँदै पार्टी नेतृत्व विफल भइसकेको आरोप लगाए ।  
वामपन्थीहरु एकीकरणतर्फ गइरहेको अवस्थामा काँग्रेसलाई पुरानै तौरतरिकबाट सञ्चालन गर्न नहुने बताउँदै उनले “नयाँ परिस्थितिअनुसार पार्टीलाई अगाडि बढाउन सक्नुपर्दछ,” भने ।  नेता सिंहले पार्टीलाई विधानसम्मत तरिकाले सञ्चालन गर्नुपर्नेमा जोड दिदैं परम्परागत शैलीमा पार्टी सञ्चालन गर्दा भविष्यमा थप चुनौती आउने धारणा व्यक्त गरे ।  
नेता सिंहले पार्टीको केन्द्रीय समितिलाई दुई महिनामा पूर्णता दिनुपर्नेमा अहिलेसम्म नभएको तथा महासमिति र केन्द्रीय समिति बैठक तत्काल बोलाउनुपर्नेमा पनि जोड दिए ।  
वाम गठबन्धनले सहमतिअनुसार सरकारलाई पूर्णता दिन सकेको छैन, उनले भने, “उहाँहरुले राम्रो गर्छौं भन्नुभएको छ, तर सरकार गठन गर्न नै गाह्रो भएको छ । प्रदेश नं ५ को उपसभामुख पदका लागि कृष्णी थारुले आज प्रदेशसभा सचिवालयमा आफ्नो उम्मेदवारी दर्ता गराएकी छन् । नेकपा एमाले र नेकपा माओवादी केन्द्रका साझा उम्मेदवारका रुपमा उनले आफ्नो उम्मेदवारी दर्ता गराएकी हुन् । थारु एमालेबाट प्रदेशसभा सदस्य छिन् ।  
उनको प्रस्तावकमा नेकपा एमालेका प्रदेश प्रमुख सचेतक भूमिश्वर ढकाल तथा समर्थकमा माओवादी केन्द्रका प्रदेश प्रमुख सचेतक दधिराम न्यौपाने छन् ।  
आइतबार हुने उपसभामुख निर्वाचनका लागि प्रदेशसभा सचिवालयले आज बिहान १० बजेदेखि दिउँसो २ बजेसम्म उम्मेदवारी दर्ता गराउने समय तोकेको छ । प्रदेशसभाको दोस्रो बैठकले उपसभामुखको निर्वाचनका लागि फागुन ६ गते तेस्रो बैठक बोलाएको छ । अहिलेसम्म कृष्णीको मात्रै उम्मेदवारी परेको जनाएको छ । 
संविधानमा सभामुख वा उपसभामुखमध्ये एकजना महिला हुनुपर्ने उल्लेख छ । नवनियुक्त प्रधानमन्त्री केपी शर्मा ओलीलाई बधाई तथा शुभकामना दिन भक्तपुरको बालकोटस्थित उनको निजी निवासमा आउनेको भीड लागेको छ । 
प्रधानमन्त्री ओली निवासमा नवनियुक्त मन्त्रीद्वय, प्रदेश मन्त्री, प्रदेशसभाका सभामुख, एमालेका केन्द्रीय नेता, सञ्चारकर्मी, कलाकार, व्यापारी, सुरक्षा निकायका उच्च ओहोदाका व्यक्तिलगायत प्रधानमन्त्रीलाई बधाई तथा शुभकामना दिन आएका थिए । 
बिहान ७ बजेदेखि नै ओली निवासमा शुभेच्छुकको भीड लागेको थियो । बधाई दिन आउनेले घण्टाँै कुरेर लामबद्ध भएर प्रधानमन्त्रीलाई बधाई तथा शुभकामना दिएका थिए ।  
प्रधानमन्त्री निवासमा जनसंख्या तथा वातावरण मन्त्री लालबाबु पण्डित, महिला बालबालिका तथा समाजकल्याण मन्त्री थममाया थापा पनि पुगेका थिए । ओलीलाई बधाई तथा शुभकामना दिन प्रदेश नं ३ का मुख्यमन्त्री डोरमणि पौडेल, सभामुख सानु श्रेष्ठ, आन्तरिक मामिला तथा कानून मन्त्री शालिकराम जमरकट्टेललगायत पनि आएका थिए ।
त्यसैगरी प्रधानसेनापति राजेन्द्र क्षत्री, प्रहरी महानिरीक्षक प्रकाश अर्याल, प्रहरीका उच्चपदस्थ अधिकारी, कलाकार शिव श्रेष्ठलगायत, पत्रकार, लेखक विभिन्न संघसंगठनका पदाधिकारी एवं सर्वसाधारणको भीड लागेको छ । प्रदेश नं २ को प्रदेशसभा उपसभामुखमा संघीय समाजवादी फोरम नेपालका प्रदेशसभा सदस्य उपमाकुमारी देव निर्विरोध निर्वाचित भएकी छन् ।  
उनी सप्तरी जिल्लाबाट समानुपातिक प्रदेशसभा सदस्य हुन् । सभामुख सरोजकुमार यादवले प्रदेशसभा उपसभामुखमा एक मात्र प्रस्तावको सूचना प्राप्त भएकाले प्रदेशसभाको अन्तरिम कार्यविधि २०७४ को दफा ७ को उपधारा (१) बमोजिम उपसभामुखमा देव निर्विरोध निर्वाचित भएको जानकारी दिए । 
निर्धारित समयभन्दा ४५ मिनेट ढिलो गरी अपराह्न १ः४५ बजे शुरू भएको बैठक २ः०० बजेसम्म बसेको थियो । बैठकमा फोरमका ज्ञानेन्द्रकुमार यादवले प्रदशसभा सदस्य देवलाई उपसभामुखमा निर्वाचित गरियोस् भनी प्रस्ताव राख्दा राष्ट्रिय जनता पार्टी नेपालका प्रदेशसभा सदस्य सुरिताकुमारी साहले समर्थन गरेकी थिइन् ।  
यसअघि सभामुख यादवले प्रदेश प्रमुख रत्नेश्वरलाल कायस्थबाट प्राप्त मुख्यमन्त्रीमा लालबाबु राउतलाई नियुक्ति तथा मुख्यमन्त्री तथा मन्त्रिपरिषद् कार्यालयबाट प्राप्त मन्त्रिपरिषद् गठनसम्बन्धी पत्र पढेर सुनाएका थिए । प्रदेश नं ४ सभाका सभामुख नेत्रनाथ अधिकारीले सबैले मिलेर यस प्रदेशलाई नमूना प्रदेशका रुपमा विकास गर्नुपर्नेमा जोड दिँदै तीव्र गतिमा काम गर्न प्रदेशसभा सचिवालयका कर्मचारीलाई निर्देशन दिएका छन् ।  
प्रदेश प्रमुख बाबुराम कुँवरबाट सभामुखको पद तथा गोपनीयताको शपथ लिएपछि पदबहाली गर्दै अधिकारीले सचिवालयका कर्मचारीलाई त्यस्तो निर्देशन दिएका हुन् ।  
संघीयता कार्यान्वयन शुरु भएको छ यसलाई सफल बनाउन छिटोभन्दा छिटो काम गर्नुपर्ने आवश्यकता औँल्याउँदै उनले भने, “हामी हाम्रो स्थानबाट जुट्छौँ तपार्र्ईं तपाईको स्थानबाट जुट्नुहोस् । अब देश बनाउने जिम्मा हाम्रो कँधमा आएको छ ।’’ 
संघीयतालाई हेर्ने अझै धेरै भ्रम रहेको बताउँदै अधिकारीले ती भ्रम निवारण गर्न आवश्यक कानून छिटो छरितोरुपमा तर्जुमा हुनुपर्ने खाँचो औँल्याए ।  
सभामुखको शपथ लिएर शहीदस्मृति पार्कमा शहीहदप्रति माल्यार्पण गरेपछि उनी सिधै नदीपुरस्थित प्रदेश भवन पुग्नुभएको थियो । सभामुखको कार्यकक्षमा पदभार ग्रहण गर्दै उहाँले प्रदेशसभा सञ्चालन गर्ने नियमावली बनाउने निर्णयमा हस्ताक्षर गरे ।  
प्रदेश भवनमा पुग्दा सभामुख अधिकारीलाई प्रदेश सचिवालयका सचिव जीवराज बुढाथोकीलगायतले स्वागत गरेका थिए । नवनिर्वाचित जनसंख्या तथा वातावरणमन्त्री लालवावु पण्डितले अबको दुई दिनभित्र एमालेसँग माओवादी केन्द्रको औपचारिक एकता भएर माओवादी सरकारमा सहभागी हुने बताए । त्यसको तयारी परिणाम देखिनेगरी भइरहेको उनले दाबी गरे । 
शुक्रबार रिपोर्टस क्लबमा भएको कार्यक्रममा उनले यस्तो दाबी गरेका हुन् ।
“पार्टी एकतापछि सबै नेता र कार्यकर्ताको व्यवस्थापन हुन्छ, कसैको केही गुनासो रहँदैन,” मन्त्री पण्डितले भने, “नदीको दोभानमा धमिलो पानी देखिन्छ तर तल गएर कुन नदीको पानी हो छुट्टयाउन सकिँदैन ।”
“बागमतिको पानी गंगामा खोजेर जसरी बागमति भेटिँदैन, गंगामात्र भेटिन्छ त्यसरी नै एमाले र माओवादीबीच एकता भएपछि को एमाले ? को माओवादी हो भनेर छुट्याउन सकिन्न,” उनले भने, “यो जनताबाट अनुमोदित सरकार हो । देश र विकास तथा जनताको सुखी जीवन बनाउनेतिर सरकार केन्द्रीत हुन्छ ।”
विगतको सरकारले गरिएका थुप्रै निर्णय प्रक्रियागत नभएको पनि उनले बताए ।
“कतिपय आक्रोशपूर्ण र गैरजिम्मेवारीले गरिएका छन् । त्यसैले ती निर्णय भोलि रद्द हुन सक्छन् । प्रक्रिया मिलाएर गरेका निर्णय कार्यान्वयनमा जान्छन्, नमिलेका खारेज भएर जानसक्छन्,” उनले भने । नेकपा माओवादी केन्द्रका अध्यक्ष पुष्पकमल दाहाल प्रचण्डले पार्टी प्याकेजमा समझदारी बनाएर सरकारमा सहभागी हुने बताएका छन् ।
एकीकृत अखिल नेपाल शिक्षक संगठनको पाँचौं राष्ट्रिय सम्मेलनलाई सम्बोधन गर्दै अध्यक्ष दाहालले सरकार गठन प्रक्रियामा नेकपा माओवादी केन्द्र सरकारमा नगएको विषयमा प्रश्न उठेको टिप्पणी गर्दै सरकार र पार्टी एकताको विषयमा प्याकेजमा सहमति गर्नेगरी छलफल शुरु भएको बताए ।
“सरकार गठनको प्रक्रियामा सहभागी नभएको प्रश्न पनि उठेको छ,” दाहालले भने, “तर हामी पार्टी एकता, राष्ट्रपति, सभामुख, मन्त्रालयदेखि विभिन्न ठूला राजनीतिक नियुक्तिसम्म प्याकेजमै समझदारी गरेर सरकारमा सहभागी हुन्छौं । अहिले सकारात्मक छलफल शुरु भएको छ ।”
पार्टी एकता प्रक्रिया सकारात्मक ढंगले अघि बढेको बताउँदै अध्यक्ष दाहालले अधिकांश विषयमा सहमति भएको र केही विषयमा छलफल गर्न बाँकी रहेको बताए ।
वाम गठबन्धनले ७० वर्षपछि राजनीतिक स्थायित्व, समृद्धि, सुधार र समाजवादको यात्रा तय गरेको बताउँदै अध्यक्ष दाहालले शिक्षा क्षेत्रमा कम्तीमा २० प्रतिशत बजेट विनियोजन गर्नुपर्नेमा जोड दिए । पार्टी एकता र सरकार गठनका लागि प्रदेश र प्रतिनिधिसभाको निर्वाचनमा एउटै घोषणापत्र लिएर जनताको घरदैलोमा पुगेका नेकपा एमाले र  माओवादी केन्द्रबीच केही दिनयता अविश्वासको दूरी बढ्दै गएको छ । 
देशलाई समृद्धि र स्थिर सरकार दिने नारा लगाएर चुनावमा गएका दुई पार्टीबीच सरकार गठनसम्म आइपुग्दा पनि एकता हुन सकेको छैन । बिहीबार प्रधानमन्त्रीको शपथग्रहण गरेका एमाले अध्यक्ष केपी शर्मा ओली नेतृत्वको सरकारमा माओवादी केन्द्र गएको छैन । 
ओली नेतृत्वको सरकारमा माओवादी केन्द्र सहभागी नहुँदा विभिन्न संशय पनि व्यक्त भइरहेको छ । माओवादी केन्द्रका नेताहरुले जनताले चुनावमा सरकार गठनको लागि भन्दा पनि पार्टी एकताको लागि बहुमत दिएको भन्दै आफूहरु सरकारमा सहभागी नभएको बताएका छन् । पछिल्लो समय एमालेले जनताको बहुदलीय जनवादको विषयलाई बहसमै ल्याउन नचाहँदा पार्टी एकतामा ब्रेक लागेको माओवादीका कतिपय नेताहरुको भनाइ छ । 
बुधबार ललितपुरको मानभवनस्थित व्यवसायी शारदाप्रसाद अधिकारीको घरमा भएको एमालेको स्थायी कमिटी बैठक, २ पटक ओली र दाहालबीच भएको वार्ता र पार्टी एकता संयोजन समितिको बैठकमा एमाले खरो रुपमा प्रस्तुत हुँदा पार्टी एकतामा ब्रेक लागेको माओवादी नेताहरु बताउँछन् । 
कार्यदलका एक सदस्यका अनुसार करिब ४ घण्टा बसेको पार्टी एकता संयोजन समितिको बैठकमा एकतापछि एकीकृत पार्टीमा एमाले अध्यक्ष ओली र माओवादी अध्यक्ष दाहालको समान हैसियत हुने, दाहाल कार्यकारी अधिकारसहित अध्यक्ष हुने र ओली प्रधानमन्त्रीसहित सेरेमोनियल अध्यक्ष रहने तथा अध्यक्ष र प्रधानमन्त्री आलोपालो गर्ने विषयमा सहमति जुटेको थियो ।
त्यस्तै, असोज १७ को सहमतिअनुसार पाँच वर्षे कार्यकालमा दुबै आधा आधा समय दाहाल र ओली प्रधानमन्त्री बन्ने, एकतापछि पार्टीको नाम नेपाल कम्युनिष्ट पार्टी राख्ने, पार्टीको राजनीतिक दर्शन माक्सवाद र लेनिनवाद रहने, एकता महाधिवेशनसम्म समाजवाद उन्मुख कार्यदिशा निर्माण र संगठनात्मक संरचनाबारे गृहकार्य गर्न दुई कार्यदल बनाउने पनि सहमति भइसकेको थियो । दुई अध्यक्षबाहेक बहुपद सृजना नगर्ने, एक सयभन्दा कमको केन्द्रीय समिति बनाउने, राष्ट्रपति र उपसभामुख एमालेलाई तथा उपराष्ट्रपति र सभामुख माओवादी केन्द्रलाई दिने विषयमा छलफल भए पनि एमाले नेताहरुले जबज नै राख्नुपर्ने अडान राखेपछि बैठक बिनानिष्कर्ष टुंगियो । 
“पार्टी एकताको लागि बुधबारको बैठकलाई महत्वपूर्ण रुपमा हेरिएको थियो तर, एमालेका साथीहरु त्यसै दिन खरो रुपमा प्रस्तुत हुनुभयो । एमाले नेता एवं पूर्वप्रधानमन्त्री माधवकुमार नेपालको बोली पनि ओली र इश्वर पोखरेलकै भयो  । हामी सिद्धान्तको विषयमा लचिलो भएका थियौं । हामीले पार्टी एकतापछि कि दुबै पार्टीको सिद्धान्त राख्ने कि राख्ने माओवाद र जबज दुबै नराख्ने भन्दा उहाँहरु मान्नु भएन । एमालेका साथीहरुले जवजको विषय उठाउन चाहनुभएन । सिद्धान्तको विषय नै नमिलेपछि पार्टी एकता संयोजन समितिको बैठक रोकियो,” कार्यदलका एक सदस्यले भने ।
माओवादी केन्द्रका नेता मणि थापाले पनि बुधबारको बैठकमा एमालेले सिद्धान्तको विषयलाई मुख्य कारण बनाएको भन्दै पार्टी एकतामा ब्रेक लागेको बताए । “पार्टी एकता संयोजन समितिको बैठकमा एमालेले बहुदलीय जनवादको विषय छलफल गर्न मिल्दैन भनेपछि रोकियो । संसारमा छलफलै गर्न नहुने विषय केही हुँदैन । पार्टी एकताको लागि पनि सबै विषयमा छलफल हुनुपर्यो नि । उहाँहरुले जवजलाई  बहसमा ल्याउन नचाहेपछि पार्टी एकता गर्न नचाहेको देखिन्छ,” उनले भने ।
बुधबारको घटनाले पार्टी एकताको लागि दुई दलबीच अविश्वास बढ्दै गएको पनि थापाले बताए । “पार्टी एकताको लागि आन्तरिक छलफल गर्नुपर्छ । हाम्रो पार्टीभित्र बुधबारपछि आन्तरिक छलफल भएको छैन । बुधबार जहाँनिरबाट डेडलक भयो, त्यो सुध्रिएको छैन,” थापाले भने, “अस्तिको बैठकले अझै दुई पार्टीबीच विश्वासको वातावरण नभएको देखिन्छ । पार्टी एकताको लागि सबैभन्दा ठूलो एकअर्कोमा विश्वास हुनुपर्छ । लिखित सहमति पनि च्यातेपछि के लाग्छ र ?
माओवादी केन्द्रकी प्रवक्ता पम्फा भूसालले पार्टी एकता र सरकारमा माओवादी केन्द्रको स्थान टुङ्गो लागेपछि  आफूहरु सरकारमा सहभागी हुने बताइन् । उनले भनिन्, “पार्टी एकताको टुङ्गो लागेपछि हामी सरकारमा सहभागी हुन्छौं, छलफल चलिरहेको छ । पार्टी एकताको टुङ्गो नलागेसम्म त हामी सरकारमा कसरी सहभागी हुने ?”। संघीय संरचना बमोजिम प्रदेश नं ५ का पहिलो मुख्यमन्त्री बन्नुभएका शंकर पोख्रेलले यस प्रदेशलाई समृद्ध बनाउने बताएका छन् । 
पदभार सम्हालेलगत्तै मन्त्रिपरिषद्को पहिलो बैठकपछि उनले उक्त प्रदेशलाई समृद्ध बनाउने बृहत् खाकासहित महत्वकांक्षी योजना सार्वजनिक गरेका हुन् ।
मुख्यमन्त्री पोख्रेलले प्रदेश नं ५ का जिल्लाको विकासमा समान हिसाबले अघि बढ्ने सरकारको योजनासमेत रहेको र जनचाहनालाई सम्बोधन गर्ने ऐतिहासिक चरणमा प्रवेश गरेको बताए । प्रदेशको विकास र समृद्धिको मुख्य आधार प्रदेश नं ५ मा महत्वपूर्ण ऐतिहासिक, धार्मिक, सांस्कृतिक र प्राकृतिक पर्यटकीय क्षेत्र प्रसस्तै रहेको उल्लेख गर्दै उनले यो प्रदेशमा पर्यटनसँगै औद्योगिक र कृषिमा आधुनिकीकरण गरेर समृद्धि ल्याउन सकिने योजना रहेको बताए । 
केही दिनमै यस प्रदेशको स्वयत चित्र सार्वजनिक गर्ने तयारीमा रहेको उल्लेख गर्दै मुख्यमन्त्री पोख्रेलले यसबाट पाँच वर्षअघि के प्राप्त गरेका थियौं र के छाडेर जाँदैछौँ भन्ने तुलना गर्न सकिने बताए । 
उनले सिस्ने हिमालदेखि मर्चवारसम्म र त्रिवेणी सुस्तादेखि बर्दियाको राजापुरसम्म फैलिएको, एशियाकै सबैभन्दा ठूलो उपत्यकाका रुपमा रहेको दाङ उपत्यका यसै प्रदेशमा रहेको र शान्तिका अग्रदूत भगवान् गौतमबुद्धको जन्मस्थल लुम्बिनी र बुद्धको जीवनीसँग जोडिएका तिलौराकोट, रामग्राम, देवदह, कुदान, निग्लिहवाजस्ता बुद्धकालीन सभ्यताका जीवन्त भग्नावशेषहरु यसै प्रदेशका माटोमुनि रहेका र यिनलाई अन्वेषण गरेर महत्वपूर्ण पर्यटकीय गन्तव्य बनाउन सकिने सम्भावना औँल्याए । 
मुख्यमन्त्री पोख्ररेलले शान्तिका अग्रदूत गौतमबुद्धको जन्मथलो लुम्बिनीसँगै जनयुद्धको आधार क्षेत्र यही प्रदेशमा रहेको बताउँदै यी क्षेत्रको योजनाबद्ध विकास र प्रवद्र्धन गरेर पर्यटन गन्तव्य बनाउने मुख्य योजनामा प्रदेश सरकार रहेको जानकारी दिए । 
उनले स्वर्गद्वारी प्यूठान, पाणिनी तपोभूमि, सुपादेउराली, रेसुंगा गुल्मी, धारापानी, पाण्डवेश्वर, चौघेरा रतननाथलगायतका ऐतिहासिक धार्मिक पर्यटकीय गन्तव्यलाई धार्मिक पर्यटकीय गन्तव्यका रुपमा विकास र विस्तार गर्नु प्रदेशको समृद्धिका लागि प्रमुख आधार बन्ने स्पष्ट पारे । 
लुम्बिनी गुरुयोजना सम्पन्न गर्दै लुम्बिनी बृहत्तर गुरुयोजना कार्यान्वयन गरी विकास अगाडि बढाउने, पूर्व–पश्चिम राजमार्ग क्षेत्रमा शैक्षिक पार्क निर्माण गरी प्राकृतिक अध्ययनको थलो बनाउने, जगदीशपुर तालको संरक्षण गर्दै चरा अध्ययनको केन्द्र बनाउने, स्वदेशी र विदेशी पर्यटकलाई आकर्षित गर्न सीमावर्ती क्षेत्रको नजिक हिल स्टेशनहरू निर्माण गर्ने, जातीय, भाषिक विविधतालाई समेट्दै विभिन्न स्थानमा होमस्टे निर्माण गर्ने, प्रदेशको कला, संस्कृतिको संरक्षण गर्दै प्रोत्साहन गर्ने कार्यक्रम सञ्चालन गरिने, प्रदेशभित्रका ऐतिहासिक स्थानको घटना झल्काउने गरी अनुसन्धानमा सघाउ पुर्यउनेमा उनले जोड दिए । 
प्रदेशको स्थायी राजधानी तोक्ने प्रदेशसभाको अधिकारको प्रसङ्ग उठाउँदै प्रदेशको राजधानी हेर्नलायक बनाउनेमा जोड दिँदै मुख्यमन्त्री पोख्रेलले भने, “२०–२५ वर्षपछि पनि हेर्नलायक स्थानलाई राजधानी बनाउने हो, सबैलाई चित्त बुझ्ने गरी नै राजधानी बन्छ ।” 
उनले प्रदेशका तीन ठूला शहर नेपालगञ्ज–कोहलपुर, घोराही–तुल्सीपुर र बुटवल–भैरहवाजस्ता शहरलाई जोडेर महानगरका रुपमा विकास गरिने योजना पनि सार्वजनिक गरे । प्रदेशभित्रको सडक सञ्जाल पर्याप्त नभएको बताउँदै पूर्व–पश्चिम राजमार्गलाई छ लेन बनाउने र हुलाकी राजमार्गलाई चार लेन बनाउने पोखरा–लुम्बिनी र परासी–बर्दिया रेलमार्ग निर्माण गरी रेल सञ्चालन गर्ने, लुम्बिनीबाट अरू बुद्धस्थलसम्म मोनोरेल सञ्चालन गर्ने, पाल्पादेखि रोल्पासम्म प्रदेशस्तरीय मध्य पहाडी राजमार्गको विकास गरिनेसमेत मुख्य मन्त्री पोख्रेलले स्पष्ट पारे । 
भैरहवा गौतमबुद्ध अन्तर्राष्ट्रिय विमानस्थलको स्तरोन्नति सम्पन्न गरी नेपालगञ्ज विमानस्थलको स्तरोन्नति गर्ने, दाङको विमानस्थललाई क्षेत्रीय विमानस्थलका रूपमा विकास गर्ने र विकट पहाडी क्षेत्रमा हेलिप्याड निर्माण गरिनेमा उनले जोड दिए । 
शिक्षा र स्वास्थ्य क्षेत्रको विकासका लागि प्रदेशमा आधुनिक प्राविधिक विश्वविद्यालय स्थापना गर्नेजस्ता विषयमा पनि मन्त्री पोख्रेलले चर्चा गरे । नेपाली कांग्रेसको भातृसंगठन नेपाल तरुण दलले प्रजातन्त्र दिवसको अवसर पारेर काठमाडौंमा अगुवा कार्यकर्ता भेला गर्ने भएको छ ।
तरुण दलले प्रजातन्त्र दिवसको अवसर पारेर फागुन ७ गते काठमाडौंमा उपत्यका स्तरीय बृहत अगुवा कार्यकर्ता भेला गर्ने भएको हो । तरुण दलले ६७ औं प्रजातन्त्र दिवसको अवसर पारेर कांग्रेस केन्द्रीय कार्यालय सानेपामा दिउँसो १ बजे भेला आयोजना गरिएको महामन्त्री भुपेन्द्र जङ्ग शाहीले जानकारी दिए । 
उनले उपत्यका बाहेकका जिल्लाहरुमा तरुण दलको जिल्ला कार्यसमितिलाई विभिन्न कार्यक्रम आयोजना गरेर प्रजातन्त्र दिवस मनाउन निर्देशन दिइसकेको बताए । ‘‘केन्द्रीय समितिले देशव्यापी रुपमा प्रजातन्त्र दिवसको अबसर पारेर कार्यक्रम गर्न तरुण दलका जिल्ला कार्यसमितिहरुलाई निर्देशन दिएको छ,’’ उनले भने । निवर्तमान प्रधानमन्त्री शेरबहादुर देउवा प्रधानमन्त्री निवास बालुवाटारबाट निजी निवास सरेका छन् । नेकपा एमालेका अध्यक्ष केपी शर्मा ओली बिहीबार नयाँ प्रधानमन्त्रीमा नियुक्त भएपछि देउवा शुक्रबार दिउँसो निजी निवास सरेका हुन् ।
निवर्तमान प्रधानमन्त्री देउवा दिउँसो साढे १२ वजेपछि बालुटारबाट निजी निवास बुढानिलकण्ठतर्फ लागेका उनका स्वकीय सचिव विरेन्द्र थापाले जानकारी दिएका छन् ।  गत जेठ २३ गते प्रधानमन्त्रीमा निर्वाचित भएपछि नेपाली कांग्रेसका सभापति देउवा प्रधानमन्त्रीको सरकारी निवास बालुवाटार बस्दै आएका थिए । निवर्तमान प्रधानमन्त्री शेरबहादुर देउवा प्रधानमन्त्री निवास बालुवाटारबाट आज निजी निवास सर्ने भएका छन् । 
नेकपा एमालेका अध्यक्ष केपी शर्मा ओली बिहीबार नयाँ प्रधानमन्त्रीमा नियुक्त भएपछि देउवा निजी निवास सर्न लागेका हुन् ।
गत जेठ २३ गते प्रधानमन्त्रीमा निर्वाचित भएपछि नेपाली कांग्रेसका सभापति देउवा प्रधानमन्त्रीको सरकारी निवास बालुवाटार बस्दै आएका थिए । उनी आज दिउँसो बूढानीलकण्ठस्थित निजी निवास सर्न लागेको उनका स्वकीय सचिव केशवराज जोशीले जानकारी दिए । प्रदेश नं ४ का मुख्यमन्त्री पृथ्वी सुब्बा गुरुङ, सभामुख नेत्रनाथ अधिकारी र मन्त्री रामशरण बस्नेतले आज पद तथा गोपनीयताको शपथ ग्रहण गरेका छन् । प्रदेश प्रमुखको पोखरास्थित सरकारी निवासमा प्रदेश प्रमुख बाबुराम कुँवरले उनीहरूलाई शपथ ग्रहण गराए । 
शपथ ग्रहण समारोहमा प्रदेशसभाका ज्येष्ठ सदस्य जनकलाल श्रेष्ठ, प्रदेशसभाका सदस्य, प्रतिनिधि एवं राष्ट्रियसभाका सदस्य, राजनीतिक दलका प्रतिनिधि, प्रदेशका प्रमुख सचिव लक्ष्मण अर्यालसहित उच्च सुरक्षा अधिकारी, सञ्चारकर्मीलगायतको उपस्थिति रहेको थियो । 
मुख्यमन्त्री गुरुङले आजै दुई सदस्यीय मन्त्रिपरिषद् गठन गरेका छन् । प्रदेश प्रमुखको पोखरास्थित सरकारी निवासमा आयोजित शपथ ग्रहण समारोहमा प्रदेश सचिव देवीप्रसाद ज्ञवालीले मुख्यमन्त्री तथा मन्त्रिपरिषद्को कार्यालयबाट मन्त्रिपरिषद् गठनको पत्र प्राप्त भएको जानकारी गराउँदै त्यसको व्यहोरा बाचन गरेका थिए । 
गठित मन्त्रिपरिषद्मा उद्योग, पर्यटन, वन तथा वातावरण मन्त्रीको जिम्मा रामशरण बस्नेतलाई तथा अन्य मन्त्रालयको जिम्मेवारी मुख्यमन्त्री गुरुङ स्वयंले लिएका छन् । मन्त्री बस्नेतले आजै पद तथा गोपनीयताको शपथ ग्रहण गरे । नवगठित मन्त्रिपरिषद्को पहिलो बैठक मुख्यमन्त्री तथा मन्त्रिपरिषद्को कार्यालयमा अहिले बसिरहेको छ । 
प्रदेश नं ४ का नवनियुक्त मुख्यमन्त्री गुरुङ, उद्योग पर्यटन, वन तथा वातावरण मन्त्री बस्नेत र सभामुख अधिकारीले आजै पद बहाली गरे । सभामुख अधिकारीले पार्दीस्थित शहीद पार्कमा पुगेर शहीदको शालिकमा माल्यार्पण गरी नदीपुरस्थित सभामुखको कार्यालयमा पुगी पद बहाली गरे भने मुख्यमन्त्री गुरुङ तथा बस्नेतले पुष्पलाल स्मृति पार्कमा पुगी पुष्पलालको शालिकमा माल्यार्पण गर्ने कार्यक्रम रहेको जनाइएको छ । राष्ट्रिय प्रजातन्त्र पार्टीका अध्यक्ष कमल थापाले नवनियुक्त प्रधानमन्त्री केपी शर्मा ओलीले पुनः सपथग्रहण गर्नुपर्ने बताएका छन् ।
प्रधानमन्त्री ओलीले सपथ ग्रहणको समयमा देश शब्द उच्चारण नगरेकाले थापाले पुनः शपथ लिन आग्रह गरेका हुन् ।  थापाले अमेरिकी पूर्वराष्ट्रपति बाराक ओवामाको उदाहरण दिँदै ट्विटरमा भनेका छन्, “अमेरिकी राष्ट्रपति ओवामाले शपथमा सामान्य त्रुटि हुँदा भोलिपल्ट आफ्नै कार्यकक्षमा दोहोर्याएर शपथ लिएका थिए । प्रम के पी ओलीले शपथमा देश शब्द उच्चारण गर्न छुटाउनु भयो । तसर्थ राष्ट्रपति समक्ष पुनः शपथ लिई अभिलेख सच्याउन सल्लाह दिन्छु । नेकपा एमाले ६ नं प्रदेशले राखेको आलोपालो प्रस्तावले नेकपा माओवादी केन्द्रलाई मुख्यमन्त्रीको दाबी पेश गर्न दुई दिनसम्म निकै सकस बनायो । बारम्बार केन्द्रीय कार्यदलको बैठकको निर्णय कार्यान्वयनका लागि केन्द्रीय नेतृत्वलाई नेकपा माओवादी केन्द्र सुर्खेतले दबाब दिइरह्यो । 
अन्तत कार्यदलको निर्णयलाई कार्यान्वयन गर्ने अन्तिम निष्कर्षका साथ एमालेले आफ्नो अडान फिर्ता लियो र पछि उसकै समर्थनमा माओवादी केन्द्रका संसदीय दलका नेता महेन्द्रबहादुर शाही मुख्यमन्त्रीमा नियुक्त भए, जसबाट ६ नं प्रदेश सरकार गठनको ढोका खुलेको छ । 
को–हुन् मुख्यमन्त्री शाही ?
विसं २०३३ साल माघ १५ गते आमा रणकौडा र बुबा लालबहादुर शाहीका पुत्रका रुपमा जन्मिएका मुख्यमन्त्री महेन्द्रबहादुर शाही कालीकोटको पचाल झरना गाउँपालिका साबिकको नानीकोट–८, कोटिलागाउँ निवासी हुन् । सानैदेखि विद्रोही स्वभावका शाही विद्यालय पढ्दादेखि नै क्रान्तिप्रति झुकाव राख्थे । २०४८ सालबाट नेकपा मसाल एकता केन्द्रबाट आफ्नो राजनीतिक यात्रा शुरु गरेका शाही बडिमालिका मावि, स्युना, रासकोट, कालीकोटबाट एसएसली परीक्षा दिएपछि २०५२ सालमा तत्कालिन नेकपा माओवादीले थालनी गरेको सशस्त्र जनयुद्धमा सरिक भए । उनले २०५३ सालमा मध्य पश्चिमाञ्चलको गुरिल्ला गठनमा सदस्यदेखि लडाकु जीवनमा प्रवेश गरेका थिए । 
राजनीतिक र फौजी दुवै मोर्चामा कुशल सैन्य नेतृत्व सम्हाल्दै सशस्त्र युद्धमा सामेल भएका शाही पश्चिम नेपालको बुटवलदेखि दार्चुलासम्म हुने जुनसुकै जनयुद्धमा नेतृत्वदायी भूमिका निर्वाह गरे । शान्ति प्रक्रिया हुँदै सेना समायोजनसम्म सैनिक क्षेत्रमा महत्वपूर्ण भूमिका पूरा गरेका उनले शुरुमा वार्ड कमाण्डर, स्क्वाड कमाण्डर, प्लाटुन कमाण्डर, कम्पनी कमाण्डर, बटालियन कमाण्डर र बिग्रेड कमाण्डर हुँदै डिभिजन कमाण्डरसम्मको नेतृत्व गर्न सफल भए । 
नेपाली सेनामा समायोजन गर्दाका बेलामा सम्मानजनक पद नपाएपछि उनी पार्टीको मूलधारको राजनीतिमा आएका हुन् । २०७० सालको संविधानसभा निर्वाचनमा कालीकोटबाट संविधानसभा सदस्यमा निर्वाचित उनले संविधान सभामा पनि महत्वपूर्ण भूमिका खेले ।  ०७० को निर्वाचनमा तेस्रो शक्ति बनेको माओवादी केन्द्रबाट निर्वाचित सदस्यका हैसियतले संविधान निर्माणका बेला चुनौतीको सामना गर्न शाही बेलाबेलामा अग्र भागमा देखिए । 
अख्तियार दुरुपयोग अनुसन्धान आयोगका प्रमुख आयुक्त लोकमानसिंह कार्कीलाई महाअभियोग प्रस्ताव संसद्मा दर्ता गरेपछि निकै चर्चामा आएका उनलाई पछिल्लो समयमा पार्टीले ऊर्जामन्त्री बन्ने अवसर दिएको थियो । त्यसपछि गएको मंसिर १० र २१ गते सम्पन्न ऐतिहासिक संघ तथा प्रदेशसभाको चुनावमा कालीकोट ख बाट वाम गठबन्धनका साझा उम्मेदवारका रुपमा नेकपा माओवादी केन्द्रबाट उनी प्रदेशसभा सदस्यमा निर्वाचित भए । 
त्यसैगरी, उनलाई नेकपा माओवादी केन्द्रले फागुन २५ गते प्रदेशसभा संसदीय दलको नेता चुनेको थियो । मुख्यमन्त्री बन्न नेकपा एमाले संसदीय दलको आलोपालोको प्रस्तावले सामान्य अवरोध आएपनि अन्ततः एमालेकै समर्थनमा बहुमत सदस्यको हस्ताक्षरबाट २०७४ फागुन ३ गते मुख्यमन्त्रीमा नियुक्त भएका शाहीले ऐतिहासिक यात्रा तय गरेका छन् । प्रधानमन्त्री केपी शर्मा ओलीलाई भारतका प्रधानमन्त्री नरेन्द्र मोदीले बधाइ तथा शुभकामना दिएका छन् । मोदीले ओली प्रधानमन्त्री हुनासाथ अर्थात बिहीबार राति साढे १० बजे टेलिफोन गरेर प्रधानमन्त्री ओलीलाई सफल कार्यकालको शुभकामना दिएका थिए ।
टेलिफोन संवादमा मोदीले आफू प्रधानमन्त्री ओलीलाई भारतमा स्वागत गर्न प्रतिक्षारत रहेको बताएको ओलीका प्रेस संयोजन चेतन अधिकारीले जानकारी दिएका छन् ।
यसैगरी नेपालको विकासका लागि भारतले सक्दो सहयोग गर्ने प्रतिवद्धता महामहिम मोदीले व्यक्त गरेका छन् ।
टेलिफोन संवादमा प्रधामन्त्री ओलीले भारतीय समकक्षी मोदीलाई आफूलाई बधाइ तथा शुभकामना व्यक्त गरेकोमा धन्यवाद दिँदै  आफ्नो ध्यान नेपालको विकास र समृद्धिमा केन्द्रित रहेको र   भारतसँगको  मित्रता अझ सुदृढ बनाउन प्रयासरत रहने कुरा पनि  बताएका थिए ।
मोदीले भारतीय राजदुत मञ्जित सिंह पुरी मार्फत प्रधानमन्त्री ओलीलाई एक शुभकामना पत्र पठाउँदै प्रधानमन्त्री ओलीको नेतृत्वमा देशले स्थायीत्व पाउने आशा व्यक्त गरेका थिए ।
शुभकामना पत्रमा मोदीले नेपाल र भारतको प्रगाढ विश्वास,सद्धभाव र पारस्परिक विस्वासमा आधारित युगौं पुरानो सम्बन्धलाई विकाश गर्न आफूहरुले उच्च महत्व दिने र त्यसका लागि नेपाली जनता र नेपाल सरकारको साथमा रहेर विकासका लागि सहयोग गर्न तयार रहेको उल्लेख गरेका छन् ।
भारतीय विदेशमन्त्री सुष्मा स्वराजले पनि प्रधानमन्त्री ओलीलाई टेलिफोन गरेर सफल कार्यकालका लागि शुभकामना दिएको प्रेस संयोजक अधिकारीले जानकारी गराए । प्रधानमन्त्री केपी शर्मा ओलीले शेर्पा जातिहरुको प्रमुख चाड ग्याल्बो ल्होसारकोे अवसरमा सम्पूर्ण शेर्पा समुदायमा शुभकामना व्यक्त गरेका छन् ।
प्रधानमन्त्री ओलीले आज एक शुभकामना सन्देश जारी गर्दै नेपाल बहुजाति, बहुसाँस्कृतिक र बहुभाषिक देश भएको उल्लेख गरेका छन् । यस प्रकारका मौलिक विविधतालाई प्रधानमन्त्री ओलीले राष्ट्रिय एकताको प्रतिकको संज्ञा दिए ।
शुभकामना सन्देशमा प्रधानमन्त्री ओलीले गत मंसिरमा सम्पन्न प्रतिनिधिसभा र प्रदेशसभाको निर्वाचनपछि देशमा आधारभुत रुपमा संक्रमणकाल सकिएको उल्लेख गरेका छन् ।
प्रधानमन्त्री ओलीले शुभकामना सन्देशमा भनेका छन्, “अबको सरकारको प्रँथमिकता सुखी नेपाली समृद्ध नेपाल नै हुनेछ ।”
प्रधानमन्त्री ओलीले सरकारले प्राकृतिक स्रोत साधनको अधिकतम उपयोग गर्दै स्वेदसमै रोजगारीका अवसर सृजना गरेर देशलाई समृद्ध बनाउन अधिकतम प्रयोग गर्ने जनाएका छन् । प्रधानमन्त्री केपी शर्मा ओलीले सरकार कालो धनको पक्षमा नरहेको स्पष्ट पारेका छन् । सिँहदरबारमा पदभार ग्रहणलगत्तै पत्रकारहरुसँग कुरा गर्दै उनले यस्तो बताएका हुन् ।
उनले कुनै पनि गलत मनशायका साथमा जम्मा गरिएको कालो धनको पक्षमा आफू र आफ्नो सरकार नरहने पनि स्पष्ट पारेका थिए । उनले आफूले विगतमा फरक प्रसंगमा बोलेको विषयलाई गलत तवरले प्रचार गरिएको भन्दै दुृख व्यक्त गरे ।
प्रधानमन्त्री ओलीले विदेशमा रोजगारीको खोजीमा गएका युवालाई स्वदेशमै फर्काउने प्रयास गरिने पनि बताए । नवनियुक्त प्रधानमन्त्री केपी शर्मा ओलीले २ वर्ष भित्र सबै गाउँपालिका र नगरपालिकामा प्राविधिक शिक्षालय स्थापना गर्ने प्रतिवद्धता जनाएका छन् ।
बिहीबार साँझ सिंहदरबारस्थित प्रधानमन्त्री तथा मन्त्रिपरिषद कार्यालयमा पदभार ग्रहण गरेलगत्तै उनले संचारकर्मीसँग कुरा गर्दै सीटीईभीटीबाट मान्यता प्राप्त प्राविधिक शिक्षालय सबै गाउँपालिका र नगरपालिकामा स्थापना गर्ने घोषणा गरेका हुन् ।
प्रधानमन्त्री ओलीले संघीय संसदको भवन पनि २ वर्षभित्रै निर्माण गर्ने योजना पनि अघि सारे । संसदका सम्पूर्ण गतिविधि संचालन हुने गरी २ वर्षभित्र भवन निर्माण गर्न शुक्रबारबाटै काम सुरु गर्ने उनको योजना छ ।
प्रधानमन्त्री ओलीले लोकतान्त्रिक मूल्यमान्यता बमोजिम जनताको इच्छा, आकांक्षा र आवश्यक्ता पूरा हुने गरी आफूले शासन संचालन गर्न प्रतिवद्धता पनि व्यक्त गरे ।
प्रधानमन्त्री ओलीले पदभार ग्रहण गरेलगत्तै समृद्ध नेपाल र सुखी नेपाली बनाउन सबै तहको सरकारलाई जनमुखि, प्रभावकारी र सवल रुपमा संचालन गर्नेलगायतका ५ वटा निर्णयमा हस्ताक्षर पनि गरेका छन् ।
जसमा आर्थिक समृद्धिका लागि कृषिको व्यवसायीकरण, शिक्षा, स्वास्थ्य, खानेपानीको आपूर्ति व्यवस्थामा जोड दिने उल्लेख गरिएको छ ।  प्रधानमन्त्री ओलीले बाह्य लगानीका लागि अनुकूल वातावरण निर्माण गर्न आफूले प्राथमिकता दिने पनि बताए ।
उनले भ्रष्टाचार नियन्त्रणका लागि शुन्य सहनशीलताको नीति लिने पनि स्पष्ट पारे । ओलीले २०७२ सालमा पहिलो पटक प्रधानमन्त्रीको पदभार ग्रहण गर्दा पनि २ वर्ष भित्र देशभरका तुईन हटाउने निर्णय गरेका थिए । नेकपा एमालेका अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल प्रचण्डबीच पछिल्लो समयमा भएका ‘एकान्त वार्ता’ निष्कर्षमा पुग्न नसक्दा नेकपा माओवादी केन्द्र सरकारमा सहभागी नै भएन ।
नेकपा माओवादी केन्द्रले पार्टी एकताको विषयमा नेकपा एमाले लचिलो नभए एमाले नेतृत्वको सरकारमै सहभागी नहुने ‘कठोर निष्कर्ष’ निकालेको छ ।
माओवादीले त्यस्तो अवस्थामा बाहिर  रहेरै सरकारलाई सहयोग गर्ने प्रतिवद्धता जनाएको छ ।
बुधबार बेलुका एकताका विषयमा ९५ प्रतिशत सहमति भएको बताइएको भए पनि बिहीबार बनेको ओली नेतृत्वको सरकारमा माओवादी केन्द्रका कोही पनि सहभागी भएनन् ।
किन त ?
 
“पार्टी एकताका विषयमासमेत लिखित सहमति हुन सकेन, त्यसैले अहिले हामी सरकारमा जान हतार गरेनौं,” माओवादी केन्द्रका नेता मातृका यादवले भने, “जनताको म्याण्डेटअनुसार सरकारलाई समर्थन गरेका हौं, हाम्रोलागि सरकारभन्दा महत्वपूर्ण पार्टी एकताको विषय हो । त्यो नमिलेसम्म सरकारमा जाँदैनौं ।” 
उनले सरकारमा सहभागी हुँदा वरियतासमेत मिल्न नसकेको बताए ।
“सरकारमा सहभागी हुँदा वरियतासमेत मिल्न सकेको छैन,” नेता यादवले भने, “पहिले एकताको आधार तय गर्छौ, त्यसपछि मात्रै सरकारमा जाने किन नजाने भन्ने कुरा टुंगो लाग्छ । अहिलेसम्म मौखिक र जेन्टलमेन एग्रिमेन्ट मात्र हो । एमालेसँग लिखित सहमति हुन बाँकी छ ।” 
उनले माओवादी अहिले सरकारमा जान हतार नगरेको बताउँदै तर एमालेले हतार गरेको धारणा राखे ।
“एमालेले प्रक्रिया पुर्‍याएर गएको भएपनि हुन्थ्यो, त्यसका लागि एक दुई दिन ढिला हुन्थ्यो के फरक पथ्र्यो त ?,” यादवले भने, “अध्यक्ष ओली पार्टीको संसदीय दलको नेता नछानिँदै प्रधानमन्त्रीमा नियुक्ती लिए, सांसदको शपथ पनि लिएका छैनन् प्रधानमन्त्रीको शपथ लिइहाले ।”
एमाले उपाध्यक्ष वामदेव गौतमले पनि पार्टी एकताका विषयमा दुई दलबीच अझै कुरा मिल्न नसकेका कारण माओवादी तत्काल सरकारमा सहभागी नभएको बताए ।
“दुवै पार्टीको वैचारिक, संगठनात्मक र सैद्धान्तिक विषयमा कुरा मिल्न बाँकी छ, त्यो मिलेपछि माओवादी सरकारमा आउँछ,” गौतमले भने “हामीले जनताको बहुदलीय जनवाद (जवज) छाडेका छैनौं, माओवादीले २१ औं शताब्दीको जनवाद अर्थात माओवाद छाड्न सकिँदैन भनेको छ । यी कुरा पनि तत्कालै मिल्छ, त्यसपछि माओवादी पनि सरकारमा आउँछ ।” 
उनका अनुसार माओवादीले पार्टी एकताका विषयमा लिखित प्रतिवद्धता र सरकारमा सहभागी हुँदा वरियता खोजेको छ ।
“मन्त्रिपरिषदमा सहभागी हुँदा वरियताको विषय पनि मिल्न बाँकी छ, त्यस विषयमा माओवादीले आन्तरिक छलफल गर्ला, प्रधानमन्त्रीसँग पनि छलफल गरेर टुंगो लगाउला,” उपाध्यक्ष गौतमले भने । 
“माओवादीले पार्टी एकताका विषयमा आधारभूत एकताको लिखित प्रमाण खोजेको छ, जुन हामीले दिन सकेका छैनौं,” उपाध्यक्ष गौतमले भने, “चाँडै दुवै दलबीच पार्टी एकताको लिखित सहमति पनि हुन्छ ।”
के भएको थियो पहिले ?
 
माओवादी केन्द्रका अध्यक्ष दाहालले दुईदिन अघि २३ औं जनयुद्ध दिवसको दिननै एमालेसँगको पार्टी एकता टुङ्गो लाग्ने बताएका थिए । उनले त्यसअघि भएका ‘एकान्त वार्ता’ निष्कर्षमा पुगेको बताउँदै अब एकता प्रक्रिया अघि बढ्ने धारणा राखेका थिए ।
बुधबार २ पटक बसेको ‘एकान्त वार्ता’ र एकता संयोजन समितिको बैठकले ९५ प्रतिशत कुरा मिलेको बताएका थिए ।
तर रातभर पनि सहमति टिक्न सकेन ।
कार्यदलका एक सदस्यका अनुसार करिब ४ घण्टा बसेको पार्टी एकता संयोजन समितिको बैठकमा एकतापछि एकीकृत पार्टीमा एमाले अध्यक्ष ओली र माओवादी अध्यक्ष दाहालको समान हैसियत हुने, दाहाल कार्यकारी अधिकारसहित अध्यक्ष हुने र ओली प्रधानमन्त्रीसहित सेरेमोनियल अध्यक्ष रहने, अध्यक्ष र प्रधानमन्त्रीमा आलोपालो गर्ने,  असोज १७ को सहमतिअनुसार पाँचवर्षे कार्यकालमा दुवै आधा आधा समय प्रधानमन्त्री बन्ने, एकतापछि पार्टीको नाम नेपाल कम्युनिष्ट पार्टी राख्ने, पार्टीको राजनीतिक दर्शन माक्सवाद र लेनिनवाद रहने, एकता महाधिवेशनसम्म पार्टीको कार्यदिशाका विषयमा समाजवाद उन्मुख कार्यदिशा निर्माण र संगठनात्मक संरचनाबारे गृहकार्य गर्न दुई कार्यदल बनाउने, दुई अध्यक्षबाहेक बहुपद सृजना नगर्ने, एकसयभन्दा कमको केन्द्रीय समिति बनाउने, राष्ट्रपति र उपसभामुख एमालेलाई र उपराष्ट्रपति र सभामुख माओवादी केन्द्रलाई बाँडफाँड गर्ने विषयमा छलफल भएको थियो । 
एकता नभए सरकारमै नजाने ?
 
माओवादी केन्द्रकी नेतृ एवं पार्टी प्रवक्ता पम्फा भूसालले प्रधानमन्त्रीको लागि एमाले अध्यक्ष ओलीलाई समर्थन गरेपनि पार्टी एकता नभएसम्म माओवादी केन्द्र सरकारमा नजाने निर्णय गरेको बताइन् । 
“पार्टी एकता नभएसम्म हामी सरकारमा सहभागी हुँदैनौं । केही विषयहरु अझै टुङ्गिएका छैनन्,” भुसालले भनिन् ।
त्यस्तैगरी माओवादी केन्द्रका नेता देवेन्द्र पौडेलले पनि पार्टी एकताको लागि वैचारिक र सांगठनिक विषय अझै नटुङ्गिएकाले सरकारमा सहभागी नभएको बताए ।
माओवादी केन्द्रकै अर्का नेता मणि थापाले भने पार्टी एकताको लागि अब पुनर्विचार नै गर्नुपर्ने अवस्था आएको टिप्पणी गरे ।
“हिजो पार्टी एकतापछि नेताहरुले जे–जे विषय टुङ्गियो भनेका थिए, ती सबै विषय अझै पनि टुङ्गिन बाँकी छ । पार्टी एकताको लागि अब पुनर्विचार नै गर्नुपर्ने देखियो,” उनले भने । प्रदेश नं १ का प्रदेश प्रमुख डा गोविन्दबहादुर तुम्बाहाङले बिहीबार अपराह्न मुख्यमन्त्री शेरधन राईलाई पद तथा गोपनीयताको शपथ गराएका छन् ।  
नेकपा एमाले प्रदेश नं १, संसदीय दलका नेता राई भोजपुर जिल्लाबाट प्रदेशसभामा निर्वाचित भएका थिए । राईको जन्म २०२७ साल फागुन महिना ११ गते भोजपुर आमचोक गाउँपालिका–३ मा भएको हो । पिता जागीरमान र माता राम्रीमायाका सुपुत्र उनले समाजशास्त्रमा स्नातकोत्तर गरेका छन् । 
विद्यार्थीकालदेखि नै राजनीतिमा होमिएका उनी २०४४ सालमा अनेरास्ववियूको सङ्गठित सदस्य हुँदै २०४९–२०५० सालमा अनेरास्ववियू, भोजपुर अध्यक्ष र २०५० र २०५३ मा केन्द्रीय सदस्य भए ।  
विसं २०४७ मा एमालेको सङ्गठित सदस्यता प्राप्त गरेपछि २०४९ मा एमाले भोजपुरका जिल्ला सदस्य, २०५१ मा दोस्रो जिल्ला अधिवेशनबाट सचिवालय सदस्य र २०५४ मा उपसचिव तथा २०५४ सालमा पार्टी विभाजन भएपछि एमालेको सभापति भएका थिए । विसं २०७० सम्म पार्टी जिल्ला सभापति रहेका उनी २०७० साल वैशाख २७ गते वैकल्पिक केन्द्रीय सदस्यमा मनोनीत भएपछि २०७१ सालमा केन्द्रीय सदस्यमा निर्वाचित भएका थिए । हाल उनी पार्टी पोलिटब्यूरो सदस्यका साथै प्रदेश नं १ को सहइन्चार्ज छन् ।  
विसं २०५६ को आमनिर्वाचनमा उनी एमालेबाट भोजपुर क्षेत्र नं २ बाट निर्वाचित भए । उनन्तीस वर्षकै उमेरमा सांसद भएका कान्छा सांसद राई २०६२÷२०६३ सालको ऐतिहासिक जनान्दोलनबाट पुनःस्थापित संसद्को सांसद भए । उनी विसं २०७० मंसिर ४ गते सम्पन्न दोस्रो संविधानसभा निर्वाचनमा भोजपुर क्षेत्र नं २ बाट निर्वाचित भई २०७१ मा व्यवस्थापिका–संसद,सुशासन तथा अनुगमन समितिका सभापति र केपी शर्मा ओलीको मन्त्रिमण्डलमा २०७२ कात्तिक १९ गते सूचना तथा सञ्चारमन्त्री भए । प्रदेश नं ५ का प्रदेश प्रमुख उमाकान्त झाले सो प्रदेशको नवनियुक्त मुख्यमन्त्री शंकर पोखरेललाई आज पद तथा गोपनीयताको शपथ गराएका छन् । 
प्रदेश प्रमुख निवास परिसरमा आयोजना गरिएको विशेष समारोहमा उनले देश र नेपाली जनताका नाममा सपथ लिएका हुन् । 
मुख्यमन्त्री पोखरेलले नेकपा माओवादी केन्द्रका प्रदेश संसदीय दलका नेता कुलप्रसाद केसीलाई आन्तरिक मामिला तथा कानुन र नेकपा एमालेका वैजनाथ चौधरी थारु लाई भौतिक पूर्वाधार विकास मन्त्रीमा आज नियुक्त गरेका छन् । 
प्रदेश प्रमुख उमाकान्त झाले प्रदेश प्रमुख निवास परिसरमा आयोजित समारोहमा उनीहरुलाई आजै पद तथा गोपनीयताको शपथ गराए । नेपाल प्रहरीको फरार सूचीमा रहेका प्रतिनिधिसभा सदस्य नवराज सिलवालले निवर्तमान प्रधानमन्त्री तथा नेपाली कांग्रेसका सभापति शेरबहादुर देउवालाई अधिनायकवादी पात्रको संज्ञा दिएका छन् । 
देउवाले प्रधानमन्त्री पदबाट राजीनामा दिएको ५ घण्टापछि ट्वीट गर्दै सिलवालले उनलाई अधिनायकवादी पात्रको संज्ञा दिएका हुन् । नेपाल प्रहरीका पूर्व डिआईजीसमेत रहिसकेका प्रतिनिधिसभा सदस्य सिलवालले देउवाको ज्यादतिबाट मुलुकले उन्मुक्ति पाएको बताएका छन् । 
‘कानूनको धज्जी उडाएर आफ्नो स्वार्थपूर्ति गर्न जे पनि गर्न तयार एउटा अधिनायकवादी पात्रको ज्यादतिवाट मुलुकले आज उन्मुक्ति पाएको छ,’’ उनले लेखेका छन् । 
प्रहरीले बुधबारमात्रै सिलवाल विरुद्धको किर्ते मुद्दा सरकारी वकिलको कार्यालयमा पेस गरेको छ । मुद्दा पेस भएसँगै सिलवाल कानुनी रूपमा फरार अभियुक्त करार भएका छन् । 
नेकपा एमालेका तर्फबाट उमेदवार बनेका सिलवाल प्रतिनिधिसभा सदस्य निर्वाचनमा ललितपुर–१ बाट कांग्रेस उमेदवार उदयशम्शेर राणालाई पराजित गर्दै प्रतिनिधिसभा सदस्यमा निर्वाचति भएका थिए । उनी गत असोजमा नेपाल प्रहरीको डिईजी पदबाट राजीनामा स्वीतृत नहुँदै एमालेमा प्रवेश गरेका थिए । नवनियुक्त प्रधानमन्त्री केपी शर्मा ओली दोस्रोपटक मुलुकको प्रधानमन्त्री भएका हुन् । २००८ साल फागुन ८ गते झापामा जन्मिएका ओलीको राजनीतिक करिअर निकै उतारचढावपूर्ण छ । पछिल्ला केही वर्ष उनी नेपाली राजनीतिको केन्द्रमा छन् ।
भारतले नाकाबन्दी लगाउँदा उनी प्रधानमन्त्री थिए । उनी यसअघि गृहमन्त्री, परराष्ट्रमन्त्री तथा उपप्रधानमन्त्री भइसहेका छन् । ओली हालै सम्पन्न प्रतिनिधिसभा निर्वाचनमा झापा क्षेत्र नम्बर ५ बाट भारी मतका साथ विजयी भएका थिए । 
०७१ असार १९–२५मा सम्पन्न भएको नवौं राष्ट्रिय महाधिवेशनमा ओली अध्यक्षमा निर्वाचित भएका थिए। माधवकुमार नेपाललाइ पराजित गरेर उनी अध्यक्ष पदमा पुगेका हुन्। यसअघि उनी ०७० माघ २१ मा सम्पन्न संसदीय दलको निर्वाचनमा संसदीय दलको नेता चुनिएका थिए। नवनियुक्त प्रधानमन्त्री के पी शर्मा ओलीले राष्ट्रपति विद्यादेवी भण्डारीबाट पद तथा गोपनियताको शपथ ग्रहण गरेका छन् । आज अपरान्ह राष्ट्रपति निवास शीतल निवासमा ओलीले राष्ट्रपति भण्डारीबाट शपथ लिएका हुन् । उनले ईश्वरको नाममा भन्ने शब्द उच्चारण नगरी देश र जनताको नाममा शपथ गरेका थिए । 
आजमात्रै ओली प्रधानमन्त्रीमा नियुक्त भएका हुन् ।
शपथ ग्रहण कार्यक्रममा निवर्तमान प्रधानमन्त्री शेरबहादुर देउवा, प्रधानन्यायाधीश गोपाल पराजुली, उपराष्ट्रपति नन्दबहादुर पुनलगायत अन्य उच्चपदस्थ अधिकारीहरुको उपस्थिति थियो । 
शपथ ग्रहण गरेपछि निवर्तमान प्रधानमन्त्री देउवा र नवनियुक्त प्रधानमन्त्री ओलीले कुर्सी साटासाट गरेका थिए । सो क्रममा उनीहरुले एकआपसमा हात भने मिलाएनन् ।
कार्यक्रममा राष्ट्रपति कार्यालयका सचिवले प्रधानमन्त्री नियुक्तिको पत्र पढेर सुनाएका थिए । 
प्रधानमन्त्रीले आज नै लालबाबु पण्डित र थममाया थापालाई मन्त्री नियुक्त गरेका छन् । पण्डितलाई जनसंख्या तथा वातावरण र थापालाई महिला बालबालिका तथा समाजकल्याण मन्त्रालयको जिम्मेवारी दिइएको छ । दुवैलाइ राष्ट्रपतिले नै शपथग्रहण गराएकी छन् । 
शपथ ग्रहण कार्यक्रममा पण्डित दाैरा सुरूवालमा र थापा साडी चाेलाेमा उपस्थित थिए । प्रदेश नं २ का मुख्यमन्त्री लालबाबु राउत र मन्त्रीहरू जितेन्द्रप्रसाद सोनार एवं विजय यादवले आज पद तथा गोपनीयताको शपथ लिएका छन् । प्रदेश प्रमुख रत्नेश्वरलाल कायस्थले उनीहरूलाई जनकपुर चुरोट कारखाना परिसरमा आयोजित एक समारोहमा शपथ खुवाए । 
मुख्यमन्त्री राउतले भोजपुरी, मन्त्री सोनारले हिन्दी र मन्त्री यादवले मैथिली भाषामा शपथ लिएका छन् । सोनारलाई भौतिक पूर्वाधार तथा विकास मन्त्रालय र यादवलाई आर्थिक मामिला तथा योजना मन्त्रालयको जिम्मेवारी दिइएको छ । 
त्रिभुवन विश्वविद्यालय कीर्तिपुर केन्द्रीय अंगे्रजी विभागबाट स्नातकोत्तर तथा कानून विषयमा स्नातक गरेका राउत १० वर्षसम्म ठाकुरराम बहुमुखी क्याम्पस वीरगञ्जमा उपप्राध्यापक पदमा काम गरेका छन् । प्रदेश ७ का मुख्यमन्त्र त्रिलोचन भट्टले अब यहाँका जनताले भारतमा चौकीदारी गर्न जान नपर्ने प्रदेश बनाउने अठोट व्यक्त गरेका छन् । मुख्यमन्त्रीमा नियुक्त भएको पत्र बुझेलगत्तै संवाददाताहरुसग बोल्दै उनले यस्तो बताएका हुन् । 
प्रदेश प्रमुख मोहनराज मल्लले आज भट्टलाई मुख्यमन्त्रीमा नियुक्त गरेका हुन् । मुख्यमन्त्री नियुक्त भएको पत्र बुझ्न भट्ट प्रदेश प्रमुखको कार्यालयमा पुगेका थिए । यसअघि हिजो प्रदेश प्रमुखले मुख्यमन्त्रीमा नियुक्त हुन बहुमत रहेको दावी पेश गर्न आग्रह गरेपछि भट्टले बामबठबन्धनका बहुमत ३७ जना सदस्यको आफूलाई समर्थन रहेको भन्दै दावीपत्र पेश गरेका थिए । मुख्यमन्त्रीमा नियुक्त भएका भट्टलाई शनिबार अपरान्ह ३ बजे सपथ खुवाइने प्रदेश प्रमुखको कार्यालयले जनाएको छ । 
माओवादी केन्द्रका नेता भट्ट कुनै बेला भारतको मुम्बईमा चौकीदारी गरेका व्यक्ति हुन् । कमजोर आयश्रोत भएकोे परिवारमा जन्मेका त्रिलोचन आर्थिक अभावकै कारण ८ कक्षाको पढाइ छोडेर १४ वर्षमै भारत पसेका थिए । 
भारतमै रहँदा उनले २०४७ सालबाट अखिल भारत नेपाल एकता समाजको सदस्यबाट राजनीति सुरु गरेका थिए । भट्ट २०५६ सालबाट माओवादी पार्टीको पूर्णकालिन राजनीतिमा लागेका थिए । भट्ट २०६४ मा डोटी जिल्ला इन्चार्ज, हुँदै २०७१ देखि नेकपा माओवादी केन्द्रका पोलिटब्यूरो सदस्य रहेका छन् । 
२०६४ र २०७० सालमा भएको संविधानसभा निर्वाचनमा डोटी क्षेत्र नं २ बाट चुनाव लडेका भट्ट दुबै निर्वाचनमा पराजित भएका थिए । नेपाली कांग्रेस चितवनले २७ जनालाई विभागीय जिम्मेवारी दिएको छ । जिल्ला समितिको बैठकले विभिन्न २७ वटा विभाग गठन गरी विभागीय जिम्मेवारी प्रदान गरेको छ ।
कांग्रेस चितवनका सभापति जीतनारायण श्रेष्ठको अध्यक्षतामा बसेको बैठकले संगठन विभागमा उद्धव लोहनी, प्रचार–प्रसारमा निता ढकाल, प्रशिक्षण विभागमा डा. ईश्वरी लौडारी, स्थानीय निकाय परिचालन विभागमा केशव महर्जन, महिला विभागमा ईन्दु पण्डित, तरूणमा प्रल्हाद सापकोटा, विद्यार्थी विभागमा किरणभूषण ओलीलाई जिम्मेवारी तोकेको हो ।
यस्तै ट्रेड युनियनमा गणेश पौडेल, सामाजिक तथा गैरसरकारी संस्था समन्वयमा देवकी गौतम, खेलकुदमा झलक गुरूङ, शिक्षामा दिवाकर अर्याल, सहकारीमा शेखर दवाडी, कृषिमा हरिहर सुवेदी, आदिवासी जनजातिमा दोर्ण गुरूङ, दलितमा बाजीराम परियार, संस्कृति विभागमा कमला श्रेष्ठलाई जिम्मेवारी दिइएको छ ।
यसैगरी, पर्यटनमा सावित्री उप्रेती, मूल्यांकन तथा अभिलेखमा सोभाखर चापागाईं, भूपु सैनिक हेमलाल भट्टराई, वन तथा वातावरणमा सुरवीर पोखरेल, पेशागत तथा वुद्धिजीवीमा निलमणि पाठक, स्वास्थ्यमा दिनेश अधिकारी, शुभेच्छुक संस्था समन्वयमा कृष्णकुमार श्रेष्ठ, उद्योग विभागमा जयराम श्रेष्ठ, अनुशासनमा भूपतिदास सापकोटा, प्राकृतिक स्रोतमा टंक उप्रेती, श्रम तथा यातायातमा दीपक अधिकारीलाई जिम्मेवारी दिइएको कांग्रेस चितवनका सचिव उत्तम जोशीले जानकारी दिए ।
बैठकले कांग्रेस चितवनको कानुनी सल्लाहकारमा वरिष्ठ अधिवक्ता माधव खनियालाई नियुक्त गर्ने निर्णयसमेत गरेको छ ।
यसैगरी, नयाँ वर्ष २०७५ को अवसरमा भित्ते पत्रिका प्रकाशन गर्न जिल्ला सह–सचिव सूर्य अर्यालको संयोजकत्वमा ७ सदस्यीय प्रकाशन समितिसमेत गठन गरेको छ ।
प्रकाशन समितिको सदस्यहरुमा डा. ईश्वरी लौडारी, सुरवीर पोख्रेल, दिनेश अधिकारी, केशव महर्जन, ईन्दु पण्डित, कमला श्रेष्ठ रहेका छन् ।
सोही अवसरमा जिल्लाबाट प्रतिनिधिसभामा समानुपातिकतर्फ सांसद बनेकी महिला संघकी केन्द्रीय अध्यक्ष उमा रेग्मी, उमेश श्रेष्ठ, प्रदेशसभा सदस्यमा समानुपातिक तर्फबाट सांसद बन्न सफल पूर्व सांसद गीता वाग्लेलाई सम्मान गरेको छ ।
यस्तै, पूर्व क्षेत्रीय सभापति बलराम पौडेल र पूर्व नगरसभापति मिलनबाबु श्रेष्ठलाई बधाई ज्ञापन गरिएको थियो । निर्वाचन आयोगले फागुनको अन्त्यसम्ममा राष्ट्रपति र उपराष्ट्रपतिको निर्वाचन गर्न प्रस्ताव गरेको छ ।
राष्ट्रपति र उपराष्ट्रपतिको निर्वाचनको मिति घोषणा, निर्वाचनको तयारी, राजनीतिक संवाद संयन्त्र गठनलगायतका विषयमा आज आयोगमा राजनीतिक दलका नेताहरूसँग छलफल गरेको निर्वाचन आयोगले जनाएको छ । 
बैठकमा आयोगको तर्फबाट यही फागुन महिनाको अन्त्यसम्म राष्ट्रपति र उपराष्ट्रपतिको निर्वाचन सम्पन्न गर्ने गरी कार्यतालिका प्रस्ताव गरिएकोमा दलहरूले आयोगको प्रस्तावलाई समर्थन गरेको निर्वाचन आयोगका प्रवक्ता नवराज ढकालले जानकारी दिए ।
छलफलमा राष्ट्रिय सभा सदस्य निर्वाचनमा उमेदवारको मनोनयनपत्र दर्ता गरेका  उमेदवारहरूलाई निर्वाचन खर्च समयमै बुझाउन आयोगले दलहरूसँग आग्रह पनि गरेको छ । 
छलफलमा पाँच राजनीतिक दल नेकपा (एमाले) का नेताहरू राजेन्द्र पाण्डे, अग्नि खरेल, नेपाली कांग्रेसका नेताहरू विमलेन्द्र निधि, डा. मीनेन्द्र रिजाल, नेकपा (माओवादी केन्द्र) बाट नारायणकाजी श्रेष्ठ र प्रल्हाद बुढाथोकी, राष्ट्रिय जनता पार्टी नेपालका राजेन्द्र महतो, केशव झा र संघीय समाजवादी फोरम नेपालका राजेन्द्र श्रेष्ठ, डा. शिवजी यादव सहभागी थिए ।
निर्वाचन आयोगले राष्ट्रपति र उपराष्ट्रपतिको निर्वाचनका लागि अब सरकारसँग परामर्श गरेर केही दिनभित्रै निर्वाचनको मिति र निर्वाचन कार्यतालिकाको घोषणा गर्ने तयारी गरेको छ । नेकपा माओवादी केन्द्र एमाले अध्यक्ष केपी शर्मा ओली नेतृत्वको सरकारमा तत्काल सहभागी नहुने भएको छ । नेकपा माओवादी केन्द्रकी प्रवक्ता पम्फा भुसालले आज ओली नेतृत्वको सरकारमा सहभागी नहुने बताइन् ।
उनले नेकपा एमालेसँग केही कुरा मिल्न बाँकी रहेकाले अहिले नै सरकारमा सहभागी नभए पनि समर्थन भने बाहिरबाटै गर्ने जानकारी गराइन् । “हामी एमालेसँग पार्टी एकताको विषयमा छलफलकै क्रममा छौं, आज हामी सरकारमा जाँदैनौं,” उनले बाह्रखरीसँग कुरा गर्दै भनिन् ।
माओवादी उच्च स्रोतका अनुसार एमालेसँग एकताका लागि धेरै कुरा अझै मिल्न बाँकी छ ।
पार्टी एकता कसरी गर्ने, नेतृत्व के हुने, पार्टीको सिद्धान्त कस्तो हुने भन्नेबारेमा अझै पनि कुरा मिल्न नसकेको उनको भनाई थियो ।
माओवादी केन्द्रका अध्यक्ष पुष्पकमल दाहालले पनि आन्तरिक छलफलमा अहिले नै सरकारमा सहभागी नहुने बताएको माओवादीका एक नेताले जानकारी गराए ।
“नेकपा एमाले र माओवादी केन्द्रबीच अहिलेसम्म पार्टी एकताका विषयमा कुनै सहमति भएको छैन,” नेकपा माओवादी केन्द्रका अर्का नेता मणि थापाले भने, “हामीले अहिले सरकारमा जानेबारेमा कुनै निर्णय गरेका छैनौं । पार्टी एकताको टुंगो लागेपछि मात्रै हामी सरकारमा सहभागी हुन्छौं ।”
माओवादी नेताहरु अहिले पनि आन्तरिक छलफलमै रहेको उनले बताए । तत्काल समर्थन गरेर जाने अनि पार्टी एकताको टुंगो लागेपछि मात्रै सरकारमा जाने निर्णय गरिने उनले बताए ।
माओवादी केन्द्रका अर्का नेता दीनानाथ शर्माले पनि पद र आलोपालोको विषयमा कुरा नमिलेकाले अहिले नै सरकारमा जानेबारेमा निर्णय नभएको बताए ।
माओवादी केन्द्रका नेता देवेन्द्र पौडेलले पनि अहिले सरकारमा जाने विषयमा कुनै पनि निर्णय नभएको बताए । नेकपा माओवादी केन्द्र एमाले अध्यक्ष केपी शर्मा ओली नेतृत्वको सरकारमा सहभागी हुने कि नहुने भन्ने विषयमा आन्तरिक छलफलमा जुटेको छ ।
माओवादी शीर्ष नेताहरु अहिले पनि आन्तरिक छलफलमा व्यस्त छन् ।
नेकपा माओवादी केन्द्रका केही नेताहरुले एमालेसँग पार्टी एकताको विषयमा कुरा नमिलेसम्म सरकारमा जान नहुने बताउँदै आएका छन् ।
माओवादी नेताहरुले पद र सिद्धान्त दुवै नमिलेको बताएका छन् ।
“नेकपा एमाले र माओवादी केन्द्रबीच अहिलेसम्म पार्टी एकताका विषयमा कुनै सहमति भएको छैन,” नेकपा माओवादी केन्द्रका नेता मणि थापाले भने, “हामीले अहिले सरकारमा जानेबारेमा कुनै निर्णय गरेका छैनौं । पार्टी एकताको टुंगो लागेपछि मात्रै हामी सरकारमा सहभागी हुन्छौं ।”
माओवादी नेताहरु अहिले पनि आन्तरिक छलफलमै रहेको उनले बताए ।
तत्काल समर्थन गरेर जाने अनि पार्टी एकताको टुंगो लागेपछि मात्रै सरकारमा जाने निर्णय गरिने उनले बताए ।
माओवादी केन्द्रका अर्का नेता दीनानाथ शर्माले पनि पद र आलोपालोको विषयमा कुरा नमिलेकाले अहिले नै सरकारमा जानेबारेमा निर्णय नभएको बताए । माओवादी केन्द्रका नेता देवेन्द्र पौडेलले पनि अहिले सरकारमा जाने विषयमा कुनै पनि निर्णय नभएको बताए ।
प्रदेश नम्बर ७ को मुख्यमन्त्रीमा नेकपा माओवादी केन्द्र संसदीय दलका नेता त्रिलोचन भट्ट नियुक्त भएका छन् । प्रदेश प्रमुख मोहनराज मल्लले भट्टलाई मुख्यमन्त्रीमा नियुक्त गरेका हुन् ।
५३ सांसद रहेको प्रदेशसभा ७ मा सबैभन्दा ठूलो दल नेकपा एमालेको २५ सिट र नेकपा माओवादी केन्द्रको १४ सिट रहेको छ । दुई दलको सहमतिअनुसार यस प्रदेशमा माओवादी केन्द्रले मुख्यमन्त्री पाएको हो । नेकपा एमालेका अध्यक्ष केपी शर्मा ओली नेपालको प्रधानमन्त्रीमा नियुक्त भएका छन्। 
वाम गठबन्धनको तर्फबाट ओलीलाई प्रधानमन्त्री बनाउन राष्ट्रपतिसमक्ष बहुमत सांसदको दावी पेश भएपछि राष्ट्रपति विद्यादेवी भण्डारीले संविधानको धारा ७६ को उपधारा (२) बमोजिम प्रतिनिधिसभाका सदस्य ओलीलाई नेपालको प्रधानमन्त्री पदमा नियुक्त गरेको राष्ट्रपति कार्यालयका प्रवक्ता कुलप्रसाद चुडालले जानकारी दिएका छन् । 
ओलीले प्रधानमन्त्रीका रुपमा आजै ४ बजे शीतलनिवासमा सपथ लिने कार्यक्रम रहेको बताइएको छ । 
शपथअघि ओलीलाई संसदीय दलको नेता चयन गर्न एमालेले आजै पार्टी कार्यालय धुम्बाराहीमा बैठक बोलाएको छ। नेकपा एमाले र  माओवादी केन्द्रका नेताहरुले एमालेका अध्यक्ष केपी शर्मा ओलीलाई नेपालको संविधानको धारा ७६ को उपधारा (२) बमोजिम प्रधानमन्त्रीमा नियुक्त गर्न राष्ट्रपतिलाई पत्र बुझाएका छन् ।
नेकपा माओवादी केन्द्रको समर्थनसहितको पत्र प्राप्त भएको राष्ट्रपति कार्यालयका प्रवक्ता कुलप्रसाद चुडालले जानकारी गराएका छन् । प्रधानमन्त्री शेरबहादुर देउवाले राष्ट्रपति विद्यादेवी भण्डारीलाई राजीनामा बुझाएका छन् । राष्ट्रका नाममा सम्बोधन गरेलगत्तै उनले राजीनामा पत्र बुझाएका हुन् । शीतलनिवासमा उनले केहीबेरअघि राजीनामा बुझाएर उनी बाहिरिइसकेका छन् ।
नयाँ प्रधानमन्त्री नियुक्तिका लागि राष्ट्रपति निवासमा तयारी पनि गरिएको छ । प्रधानमन्त्री शेरबहादुर देउवाले राजीनामाको घोषणा गरेका छन् । 
सरकारी निवास बालुवाटारबाट बिहीबार राष्ट्रका नाममा सम्बोधन गर्दै प्रधानमन्त्री देउवाले पदबाट राजीनामाको घोषणा गरेका हुन् । 
‘संविधान कार्यान्वयनका लागि तीनै तहको निर्वाचन सम्पन्न गर्ने मेरो जिम्मेवारी पूरा भएको छ । नयाँ संघीय सरकारको निर्माण गर्ने चरणमा हामी पुगेका छौं’’, उनले भने, ‘‘आजैका मितिबाट प्रधानमन्त्री पदबाट राजीनामा दिँदैछु ।’’
सम्बोधनका क्रममा उनले आफ्नो नेतृत्वको सरकारले तीनै तहको निर्वाचन सम्पन्न गरेर संविधानप्रति असहमत पक्षलाई संघीय लोकतान्त्रिक गणतन्त्रको मुलधारमा समाहित गर्न आफ्नो नेतृत्वको सरकार सफल भएको बताए । 
‘‘मैले धैर्य नगरेको भए, संविधानप्रति असन्तुष्ट दलहरुलाई राजनीतिक मुलधारमा ल्याउने अनवरत प्रयत्न नगरे भए संक्रमणकाल टुंगिने थिएन्’’, उनले सम्बोधनका क्रममा भने, ‘‘बल प्रयोग गरेर निर्वाचन गरेको भए प्राविधिक रुपमा संक्रमण त सकिने थियो होला तर मुलुक फेरि हिंसा र अराजकताको दुष्चक्रमा फस्ने थियो ।’’
काठमाडौंले मात्र नभएर तराई–मधेश हिमाल पहाडले पनि संविधानमा आफ्नो प्रतिबिम्ब देखोस् भन्ने चाहेर धैर्यताका साथ संक्रमणकाल अन्त्यको प्रयत्न गरेको उनको भनाई थियो । 
सरकारको मुख्य अभिभारा संविधान कार्यान्वयन गर्नु पर्ने भएकाले आफ्नो नेतृत्वको सरकारले अपेक्षाकृत विकास निर्माणका काम भने गर्न नसकेको प्रधानमन्त्री देउवाले स्वीकार गरे । उनले आफ्नो कार्यकालमा पञ्चशीलको आधारमा परराष्ट्र नीति अवलम्बान गरेर छिमेकी र बाह्य मुलुकसँगको सम्बन्ध थप सुदृढ गरेको दावी पनि गरे । 
सरकारको नेतृत्वमा नरहेपनि जनताको सुुख–दुःखमा आफु र आफ्नो पार्टी नेपाली कांग्रेस सदा–सर्वदा क्रियाशिल रहने प्रधानमन्त्री देउवाले प्रतिवद्धता जनाए । ‘‘नेपाललाई समृद्ध मुलुक बनाउने अभियानमा हाम्रो निष्ठापूर्ण प्रतिवद्धता रहने छ’’ उनले भने । 
प्रधानमन्त्री देउवाले अव बन्ने नयाँ सरकारलाई दीगो शान्ति, सहमति, एकता कायम राख्दै राष्ट्रको सर्वोपरी हितमा काम गर्ने सफलता मिलोस् भन्दै शुभकामना समेत दिएका छन् । 
यस्तो थियो सम्बोधन 
आदरणीय दिदीबहिनी तथा दाजुभाईहरु,
संघीय लोकतान्त्रिक गणतन्त्र नेपालको संविधानको सफल कार्यान्वयनका लागि आवश्यक तीनै तहको चुनाव सफलतापूर्वक सम्पन्न गरेका छौ । 
यसबाट मुलुकलाई समृद्धिको मार्गमा निर्णायक रुपमा अघि बढाउन बलियो आधारशिला निर्माण भएको छ । यसका लागि सम्पूर्ण नेपाली दिदीवहिनी दाजुभाईहरुलाई म हार्दिक बधाई एवं धन्यवाद ज्ञापन गर्दछु । साथै, यस अवसरमा म नेपालको लोकतान्त्रिक आन्दोलनका प्रातंस्मरणीय शहीदहरु र अग्रज नायकहरुलाई ससम्मान स्मरण गर्न चाहन्छु । 
मेरो चुनौतिपूर्ण कार्यकाल सफलतापूर्वक सम्पन्न गर्न सहयोग गर्नु हुने मन्त्रिपरिषदका सदस्य, उच्च ओहदाका नीतिनिर्माता,  राष्ट्रसेवक कर्मचारी, संवैधानिक अंगका पदाधिकारीहरु, सुरक्षा निकाय, सरकारमा सहभागि राष्ट्रिय प्रजातन्त्र पार्टी, राष्ट्रिय प्रजातन्त्र पार्टी प्रजातान्त्रिक, सरकारलाई समर्थन गर्ने संघीय समाजवादी फोरम नेपाल र राष्ट्रिय जनता पार्टी नेपाल लगायत सबै राजनीतिक दलका नेता एवं कार्यकर्ता, संचारकर्र्मी, नेपाल र नेपालीका शुभेच्छुक सबैलाई हार्दिक धन्यवाद दिन चाहान्छु ।
जनताले चुनेका जनप्रतिनिधिको संविधान सभाबाट संविधान निर्माण गर्ने उद्देश्यका साथ जननायक बीपी कोइरालाले २००७ सालको क्रान्तिको नेतृत्व गर्नुभयो । क्रान्तिको सफलतापछि संविधान सभाको निर्वाचन गर्ने कार्यमा अवरोध सृजना गरियो । 
तथापि आदरणीय नेता सुवर्ण शमशेरको नेतृत्वको सरकारले २०१५ सालमा पहिलो आम निर्वाचन सम्पन्न ग¥यो । जनताको अत्यधिक मतसहित बीपी कोइराला नेपालको पहिलो निर्वाचित प्रधानमन्त्री हुनुभयो । 
दुर्भाग्यबस, त्यसको केही समयपछिनै २०१७ सालमा आधुनिक नेपालको यात्रा रोक्न प्रजातन्त्र समाप्त गर्दै निर्दलीय पञ्चायती शासन थोपरियो । २०४६ सालमा सर्वमान्य नेता गणेशमान सिंहको नेतृत्वमा संयुक्त जनआन्दोलनबाट प्रजातन्त्र पुनस्र्थापना भयो । त्यसको एक वर्षभित्र प्रजातान्त्रिक संविधान र संसदको निर्वाचन सन्त नेता कृष्णप्रसाद भट्टराईको नेतृत्वमा सम्पन्न भयो । 
माओवादी सशस्त्र विद्रोहको बहानामा निर्वाचित प्रधानमन्त्रीलाई वर्खास्त गरेर फेरि प्रजातन्त्र खोसियो । नेपाली राजनीतिका शिखरपुरुष गिरिजाप्रसाद कोइरालाको नेतृत्वमा भएको युगान्तकारी जनआन्दोलनबाट हिंसाको अन्त्य भयो, शान्ति प्रक्रियाको थालनी भयो र संघीय लोकतान्त्रिक गणतन्त्र संस्थागत गर्ने उद्देश्यका साथ २०६४ सालमा संविधान सभाको निर्वाचन सम्पन्न भयो । 
संविधान निर्माण गर्न नसकि पहिलो संविधानसभा विघटित भएपछि हामी सबैको सुझबुझबाट २०७० सालमा दोस्रो संविधानसभाको निर्वाचन सम्पन्न भयो । आदरणीय नेता सुशील कोइरालाको नेतृत्वमा दोस्रो संविधान सभाले २०७२ सालमा नेपालको संविधान निर्माण ग¥यो ।
संविधान निर्माण पश्चात् पनि केही कुरामा असहमत भएर लोकतान्त्रिक संविधान निर्माण प्रक्रियाबाट अलग भएका राजनीतिक दललाई नेपालको संघीय लोकतान्त्रिक गणतन्त्रको मुलधारमा समाहित गर्नुपर्ने काम बाँकी थियो । संविधान निर्माण लगत्तै बनेको सरकारले त्यो काम गर्न सक्ने अवस्था थिएन । त्यसैले हामीले संविधानलाई सर्वस्वीकार्य बनाउने ठोस प्रतिबद्धतासहित नयाँ बाटो खोजी गरेर स्थानीय तहको निर्वाचन सुरु गर्यौ । पहिलो दुई चरणका निर्वाचन सम्पन्न भए । प्रदेश नम्वर २ मा स्थानीय तहको निर्वाचन गर्ने काम बाँकी थियो ।
राजनीतिक सहमतिका साथ सबै दलहरुलाई निर्वाचनमा सहभागि गराउनु पर्ने थियो । यस्तो अवस्थामा मेरो नेतृत्वमा नयाँ सरकार गठन भयो । सबै दलहरुको सहभागितामा प्रदेश नम्वर २ को स्थानीय तहको निर्वाचन तथा प्रतिनिधि र प्रदेशसभाको निर्वाचन सम्पन्न गराउन सफल भयौ । 
स्थानीय, प्रादेशिक र संघीय तीनै तहमा निर्वाचित निकायको गठनबाट हामी सबैको चाहना बमोजिम समृद्ध नेपाल निर्माण अभियानकालागि मजवुत लोकतान्त्रिक आधारशिला निर्माण भएको छ । 
वीपी कोइरालाको प्रेरणाबाट २०२२ सालमा नेपालको प्रजातान्त्रिक आन्दोलनमा होमिंदा त्यसबेलाको युवक शेरबहादुर देउवालाई संविधानसभाबाट संविधान निर्माण गरी समृद्ध नेपाल निर्माण गर्ने बीपीको सपना पूरा गर्ने अभियानको संविधान कार्यान्वयन चरणको नेतृत्व म आफैले गरौंला भन्ने लागेको थिएन । 
नेपालको अत्यन्त बिकट डडेल्धुरा जिल्लामा जन्मेको, पचास वर्ष भन्दा लामो राजनीतिक यात्रामा करिब ९ वर्ष जेल जीवन बिताएको व्यक्तिका लागि यो कार्य सम्पन्न गर्न सक्नु सन्तोषको बिषय भएको छ । नेपालको सबैभन्दा पुरानो र जनताको प्रिय पार्टी नेपाली कांग्रेसको सभापतिको हैसियतमा समावेशी राजनीति र संघीय लोकतान्त्रिक गणतन्त्रलाई थप सुदृढ बनाउँदै संमृद्ध नेपाल निर्माणका लागि अब मेरो बाँकी जीवन समर्पित रहनेछ ।   
आदरणीय दिदीबहिनी तथा दाजुभाईहरु, 
मैले मुलुकको सर्वोच्च कार्यकारी पद सम्हाल्न आउँदा गरेका संबिधान कार्यान्वयन गर्ने र शान्तिपूर्ण रुपमा आम सहभागितामा निर्वाचन गराउने मेरा प्रतिवद्धताहरु पुरा गरेको छु । संघीयता कार्यन्वयनका लागि नयाँ ऐनहरु, प्रशासनिक पुनर्संरचना अनुरुप जनशक्तिको व्यवस्था र अन्य प्राविधिक तयारीलाई तिव्रता दिएको छु ।  
मेरो सरकार निर्माण भएदेखिनै निर्वाचनका कार्यमा लागिराख्नु पर्ने र यस सम्वन्धी आचारसंहिता पालना गरिरहनु पर्ने भएकाले पनि विकास निर्माण कार्यलाई चाहे जति तिव्र गतिमा अघि बढाउन सकिने थिएन । तैपनि ठुला पूर्वाधारहरुको निर्माणमा सरकारले उल्लेख्य प्रगति गरेको छ । 
बुढीगण्डकी जलाशययुक्त जलविद्युत आयोजना स्वदेशी लगानीमै बनाउने र काठमाडौं–तराई–मधेस द्रुत मार्गको निर्माण कार्य नेपाली सेनाले तदारुकताका साथ अघि बढाउदै छ । काठमाण्डौं उपत्यकामा हिमालको पानी ल्याउने किशुनजीको सपना मेलम्ची आयोजना अन्तिम चरणमा पुगेको छ । 
यो सरकारले विशेष महत्वका साथ अनुगमन गरेको अरुण तेश्रो र माथिल्लो तामाकोशी जलविद्युत् आयोजना, भेरी बबई डाइभर्सन, हुलाकी मार्ग र पोखरा क्षेत्रीय विमानस्थल लगायतका राष्ट्रिय गौरवका आयोजनामा प्रगति राम्रो छ । 
केही दिन अघि मात्र मैले दार्चुलामा तीस मेगावाटको चमेलिया विद्युत आयोजना र जुम्लामा तीन सय शैय्याको आधुनिक अस्पतालको उद्घाटन गरें ।   
अमेरिकी सहयोगको मिलेनियम च्यालेन्ज आयोजना अन्तर्गत इतिहासमै सबभन्दा ठुलो अनुदान सम्झौतामा यो सरकारले हस्ताक्षर गरेको छ । तदनुरुप  पचास अरब रुपैयाको  लागतमा ३०० किलोमिटर जति उच्च भोल्टेजको प्रसारण लाइन बन्ने र सडक सुधार गर्ने कार्य हुनेछ । गरिवी निवारणका लागि गरिवी निवारण कोषलाई प्रभावकारी बनाइएको छ । समृद्ध नेपालको हाम्रो यात्रामा यो महत्वपूर्ण आधार हुने विश्वास मैले लिएको छु । 
राष्ट्रिय स्वार्थ र जनताको सर्वोत्तम हितलाई केन्द्रविन्दुमा राखी परराष्ट्र नीति संचालन भएको छ । छिमेकी मुलुक भारत र चीन र अन्य मित्रराष्ट्रहरुसँग पञ्चशीलको सिद्धान्तमा आधारित रही सम्वन्ध सुदृढ गर्ने र सहयोगको क्षेत्र विस्तार गर्ने हाम्रो प्रतिवद्धता हो । 
हाम्रा दुई विशाल छिमेकीहरु भारत र चीनसँगको ऐतिहासिक र मैत्रिपूर्ण सम्बन्धलाई मेरो कार्यकालमा थप विश्वसनीय र सम्मानमा आधारित बनाइएको छ । 
गत भाद्रमा मैले गरेको मित्रराष्ट्र भारतको राजकीय भ्रमणले हाम्रो सम्बन्धमा आपसी समझदारी र विश्वासलाई अझ प्रगाढ बनाएको छ । छिमेकी मित्रराष्ट्र भारत र चीनबाट भएका उच्चस्तरीय भ्रमणहरुबाट आपसी सहयोगका क्षेत्र थप विस्तार भएका छन् । 
पारस्परिक सहयोगका आयामहरुलाई नयाँ दिशामा लगिएको छ । हाम्रो विकासमा साझेदार  अमेरिका, वेलायत, जापान, युरोपियन मुलुकहरु लगायत अन्तराष्ट्रिय समुदायका सबै मित्र राष्ट्रहरुसँग आपसी सम्वन्धलाई सदृढ बनाउन हामी प्रयत्नरत रहयौ ।  म उहाँहरु सबैको सद्भाव, सहयोग र समर्थनका लागि हार्दिक धन्यवाद व्यक्त गर्न चाहन्छु । 
मेरो कार्यकालमा संयुक्त राष्ट्र संघमा नेपालको प्रभाव र भूमिका विस्तारित भएको छ । मानव अधिकार परिषद्को सदस्यमा अधिकतम मतसहित नेपाल निर्वाचित भयो । अति कम विकसित मुलुकहरुको दर्जाबाट स्तरोन्नती हुने राष्ट्रसंघीय प्रकृयामा गम्भीर तयारीका साथ नेपाल सहभागी  भएको छ । सन २०३० भित्र दिगो विकासका लक्ष प्राप्तिका लागि रणनीतिक रोडम्याप तयार गरिएको छ । 
आदरणीय दिदीबहिनी तथा दाजुभाईहरु, 
लामो संक्रमण, भूकम्प र नाकावन्दीले थिलथिलो भएको अर्थतन्त्र तंग्रिन थालेको छ । आर्थिक बृद्धिदरले स्थीर गति लिएको छ । मुद्रास्फिति वाञ्छित सीमा भित्र छ । राजस्व संकलन लक्ष्य मुताविक नै छ । स्वदेशी तथा विदेशी लगानीमा उत्साहजनक रुपमा बृद्धि भएको छ । पर्यटकहरुको आगमन बार्षिक दश लाख छुने क्रममा छ । विप्रेषणमा निर्भरता र बढ्दो व्यापार असन्तुलनलाई कम गर्न उत्पादन र रोजगारी बृद्धि गरी आर्थिक सुधारहरुको प्याकेजमा गृहकार्यको थालनी भएको छ ।
मेरो नेतृत्वमा सरकार गठन भएपछि जनताको सरोकारका विषयलाई केन्द्रमा राखेर निर्णयहरु भएका छन् । विशेषगरी स्वास्थ्य शिक्षा क्षेत्रमा देखिएका विकृतिहरु नियन्त्रण गर्न चिकित्सा शिक्षा आयोगको अध्यादेश जारी गरिएको छ । 
जनताको स्वास्थ्यसँग सरोकार राख्ने चिकित्सा शिक्षा व्यापारको विषय होइन । यसका केही आधारभूत पक्षहरु छन्, जसमाथि सम्झौता गर्न सकिन्न । मलाई विश्वास छ, आगामी सरकारले यसलाई अन्यथा गर्ने छैन । 
आदरणीय दिदीबहिनी तथा दाजुभाईहरु, 
निरपेक्ष गरिबीको रेखा मुनि रहेका नेपालीहरुको हिस्सा घटिरहेको भएता पनि असमानता र जोखिममा रहेका नेपालीहरुको समस्या अझै पेचिलो नै छ । त्यसैले लोक कल्याणकारी राज्यको मर्म अनुरुप जीवन चक्रका जोखिमपूर्ण चरणहरुमा राज्यले आफ्ना नागरिकलाई बलियो सुरक्षा कवच प्रदान गर्न सरकारले ठोस पहल गरेको छ ।
नेपालका पचास भन्दा बढी जिल्लामा औसत आयु सत्तरी वर्ष भन्दा कम छ । यस्तो अवस्थामा सत्तरी वर्षबाट घटाइ पैसट्ठी वर्ष भन्दा माथिका हाम्रा ज्येष्ठ नागरिकहरुलाई सम्मान स्वरुप जीविकोपार्जनमा सहयोग पु¥याउन राज्यले भत्ता दिने निर्णय गरेको हो । अनिवार्य स्वास्थ्य वीमा ऐनको कार्यान्वयन संगसंगै क्यान्सर, मृगौला र स्पाईनल इन्जरी लगायत जटिल प्रकृतिका दीर्घ रोगीहरुलाई आजीवन मासिक पाँच हजार जीवन निर्वाह भत्ता दिने भएको छ । वर्तमान सरकारले मुलुकी ऐन लाई समय सापेक्ष बनाएको छ । 
विविध चुनौतिका बावजूद भूकम्प पछिको पुनर्निर्माण अभियानले गति लिएको छ । पुनर्निर्माण प्राधिकरणको निर्धारित पाँच वर्षे कार्यकालको मध्यावधिमा निजी आवास अनुदान सम्झौता गर्नेहरु मध्य झन्डै साठि प्रतिशतले घर निर्माण सम्पन्न गरेका वा गर्ने क्रममा छन् । 
भूकम्पले पहाडमा पु¥याएको दुःख जस्तै यसै वर्ष आएको बाढीले तराइ मधेशका जनतामा ठुलो क्षति पु¥याएको छ । तत्काल उद्धार र राहत दिदै यो सरकारले विधिवत् आवश्यकताको आँकलन गरी दीर्घकालीन कार्य योजना ल्याएकोे छ । 
बाढीपछिको पुनरुत्थान अनुदान सहित संस्थागत रुपमै अघि  बढाउन पुर्ननिर्माण प्राधिकरणमा विशेष ईकाइ गठन गरिएको छ ।        
आदरणीय दिदीबहिनी तथा दाजुभाईहरु, 
लोकतन्त्रलाई आस्था नभै साधनको रुपमा मात्र बुझ्ने, राष्ट्रिय एकताबारे संकुचित र हलुका टिप्पणी गर्ने, कुनै भेगका जनताले अधिकारको कुरा गर्दा तिनलाई राष्ट्रविरोधी देख्ने, समृद्धिको गहनतालाई अविश्वसनीय नारामा कैद गर्ने राजनीतिक अवसरवादको जमाना अब सकिनु पर्दछ । 
विविध जातजाति, भाषाभाषी, क्षेत्र, धर्म र समुदायबीचको सम्वन्धलाई एउटै मालामा गाँसेर हामी राष्ट्रियतालाई थप मजवुत बनाउन चाहान्छौ । मौलिक अधिकार, सामाजिक न्याय र आर्थिक प्रगति लोकतान्त्रिक व्यवस्था भित्र नै संभव हुन्छ र अहिंसा लोकतान्त्रिक पद्धतिको अभिन्न अंग हो भन्ने नेपाली कांग्रेसको मान्यता विभिन्न वाद र पथ अगाल्ने सबैकालागि स्वीकार्य बाटो बनेको छ ।
मैले धैर्य नगरेको भए, संविधानप्रति असन्तुष्ट दललाई राजनीतिक मुलधारमा ल्याउने अनवरत प्रयत्न नगरेको भए संक्रमणकाल टुंगिने थिएन । वल प्रयोग गरेर निर्वाचन गरेको भए प्राविधिक रुपमा संक्रमण त सकिने थियो होला तर मुलुक फेरि हिंसा र अस्थिरताको दुस्चक्रमा फस्ने थियो । 
म चाहन्थे काठमाडौंले मात्रै होईन तराई–मधेस, हिमाल–पहाडले पनि संविधानमा आफ्नो प्रतिविम्व देखोस् । समग्र राष्ट्रलेनै राजनीतिक संक्रमण सकिएको र आर्थिक समृद्धिको युगमा मुलुक प्रवेश गरेको अनुभुत गरोस् । 
अब,
स्थानीय तह, प्रदेश सभा र प्रतिनिधि सभाको निर्वाचन सम्पन्न भएको छ । राष्ट्रियसभा पनि निर्वाचन भइसकेको छ । एकतिहाई महिला प्रतिनिधित्व सुनिश्चित गर्दै प्रतिनिधिसभामा समानुपातिकतर्फको सांसदहरुको नामावली सिफारीस गर्ने कार्य सकिएको छ । सरकारको तर्फबाट राष्ट्रिय सभा सदस्यका लागि नामहरु समेत सिफारीस भैसकेको छ । प्रदेश प्रमुखहरु नियुक्त भैसकेका छन् । केही प्रदेशमा सरकार निर्माणको प्रक्रिया अघि बढिसकेको छ । बाँकी प्रदेशमा केही दिनमै सरकार निर्माण र प्रदेशसभा नेतृत्व चयन गर्ने कार्य पुरा हुनेछ । 
संविधान कार्यन्वयनका लागि तीनै तहको निर्वाचन सम्पन्न गर्ने मेरो जिम्मेवारी पुरा भएको छ । नयाँ संघीय सरकार निर्माण गर्ने चरणमा हामी पुगेका छौ । 
यसका लागि मैले आजैको मितिबाट प्रधानमन्त्री पदबाट राजीनामा दिएको छु । तर, सरकारको नेतृत्वमा नरहे पनि जनताको सुःख दुःखमा मेरो पार्टी र म सदा सर्वदा क्रियाशिल रहने छौ । नेपाललाई समृद्ध मुलुक बनाउने अभियानमा हाम्रो निष्ठापूर्ण प्रतिवद्धता रहने छ । 
अव बन्ने नयाँ सरकारलाई दिगो शान्ति, सहमति र एकता कायम राख्दै राष्ट्रको सर्वोपरी हितमा काम गर्न सफलता मिलोस, मेरो यही शुभ कामना छ । प्रधानमन्त्री शेरबहादुर देउवाले राजीनामा घोषणा गरेका छन् ।  राष्ट्रका नाममा सम्बोधन गर्दै उनले आफूले आजैदेखि राजीनामा घोषणा गरेको बताए ।
उनले आफू सरकारमा नभए पनि सदैव जनताको सुखदुखमा साथै रहने बताए । नेकपा एमालेका अध्यक्ष केपी शर्मा ओलीले बहुमतसहित प्रधानमन्त्रीमा नियुक्तिका लागि दाबी प्रस्तुत गरेका छन् । नेकपा एमाले र माओवादी केन्द्रका नेताहरु प्रधानमन्त्रीमा नियुक्तिका लागि दाबीसहित शीतलनिवास पुगेका छन् ।
नेकपा एमालेका अध्यक्ष केपी शर्मा ओली, नेताहरु माधव नेपाल, विष्णु रिमाल, माओवादी केन्द्रका अध्यक्ष पुष्पकमल दाहाल प्रचण्ड लगायतका नेताहरु शीतलनिवास पुगेका छन् ।
निर्वाचन आयोगले निर्वाचनको सम्पूर्ण परिणाम राष्ट्रपतिलाई बुझाएको भोलिपल्टै दुई दलले बहुमतसहितको दाबी राष्ट्रपतिसमक्ष प्रस्तुत गरेका हुन् ।  निर्वाचन आयोगले राष्ट्रियसभा सदस्य निर्वाचनमा भएको खर्चको विवरण यथाशक्य छिटो बुझाउन सम्पूर्ण उम्मेदवारलाई सूचित गरेको छ ।
राष्ट्रियसभा सदस्य निर्वाचन अध्यादेशअनुसार निर्वाचनमा उम्मेदवारले खर्च गर्न पाउने रकमको हद आयोगले तोक्ने व्यवस्था रहेको छ । निर्वाचनको अवधिमा भएको सम्पूर्ण खर्चको विवरण उम्मेदवार वा तिनका प्रतिनिधिले निर्वाचनको परिणाम घोषणा भएको मितिले ३० दिनभित्र आयोग वा आयोगले तोकेको कार्यालयसमक्ष बुझाउनुपर्ने कानुनी व्यवस्था रहेको छ । राष्ट्रियसभा सदस्यका उम्मेदवारहरुले बढीमा रु तीन लाख ५० हजारसम्म खर्च गर्न पाउने रकमको सीमा तोकेको थियो ।
राष्ट्रियसभा सदस्यको निर्वाचन गत माघ २४ गते भई २८ माघमा परिणाम सार्वजनिक भएको थियो । राष्ट्रियसभा सदस्य निर्वाचनमा नौ राजनीतिक दलका ८१ जनाले उम्मेदवारी दिएका थिए ।
आयोगले राष्ट्रियसभा सदस्यको निर्वाचनका लागि मतदान केन्द्र स्थापना भएका जिल्ला  निर्वाचन कार्यालय वा आयोगसमक्ष खर्चको विवरण पेश गर्न भनेको छ । नेकपा एमालेका अध्यक्ष केपी शर्मा ओलीलाई प्रधानमन्त्रीमा नियुक्तिका लागि नेकपा एमाले र माओवादी केन्द्रले राष्ट्रपति विद्यादेवी भण्डारीसमक्ष दाबी प्रस्तुत गर्दैछ ।
नेकपा एमाले र माओवादी केन्द्रका नेताहरु प्रधानमन्त्रीमा नियुक्तिका लागि दाबीसहित शीतलनिवास पुगेका छन् ।
नेकपा एमालेका अध्यक्ष केपी शर्मा ओली, नेताहरु माधव नेपाल, विष्णु रिमाल, माओवादी केन्द्रका अध्यक्ष पुष्पकमल दाहाल प्रचण्ड लगायतका नेताहरु शीतलनिवास प्रवेश गरेका छन् । 
निर्वाचन आयोगले निर्वाचनको सम्पूर्ण परिणाम राष्ट्रपतिलाई बुझाएको भोलिपल्टै दुई दलले बहुमतसहितको दाबी राष्ट्रपतिसमक्ष प्रस्तुत गर्न लागेका हुन् ।
गठबन्धनले आफूसँग स्पष्ट बहुमत रहेको जानकारी गराउँदै प्रधानमन्त्री नियुक्त गर्न राष्ट्रपतिसमक्ष आग्रह गर्दैछ । दुई दलको एकता संयोजन समिति र छुट्टाछुट्टै बसेको बैठकले दाबी पेस गर्ने निर्णय बुधबार नै गरेको थियो । 
नेकपा एमालेको आकस्मिक रुपमा बसेको स्थायी कमिटी बैठकले अध्यक्ष ओलीलाई प्रधानमन्त्रीका रुपमा अघि सारेको थियो । प्रधानमन्त्री शेरबहादुर देउवाले आज राष्ट्रका नाममा सम्बोधन गरेर राजीनामा घोषणा गर्ने भएका छन् ।
उनले अहिले बिहान सवा १० बजे राष्ट्रका नाममा सम्बोधन गर्ने तयारी भएको प्रधानमन्त्रीका प्रेस संयोजक गोविन्द परियारले जानकारी गराएका छन् ।
प्रधानमन्त्रीले सम्बोधनमार्फत राजीनामाको घोषणा गर्ने बताइएको छ ।
निर्वाचन आयोगले निर्वाचनको परिणाम बुधबार नै राष्ट्रपतिलाई बुझाएकाले अहिले एमाले र माओवादीका नेताहरुले बहुमतसहितको दाबी प्रस्तुत गर्दैछन् । नेकपा एमालेका अध्यक्ष केपी शर्मा ओलीलाई प्रधानमन्त्रीमा नियुक्तिका लागि नेकपा एमाले र माओवादी केन्द्रले आज राष्ट्रपति विद्यादेवी भण्डारीसमक्ष दाबी प्रस्तुत गर्ने तयारी गरेका छन् ।
निर्वाचन आयोगले निर्वाचनको सम्पूर्ण परिणाम राष्ट्रपतिलाई बुझाएको भोलिपल्टै दुई दलले बहुमतसहितको दाबी राष्ट्रपतिसमक्ष प्रस्तुत गर्न लागेका हुन् । गठबन्धनले आफूसँग स्पष्ट बहुमत रहेको जानकारी गराउँदै प्रधानमन्त्री नियुक्त गर्न राष्ट्रपतिसमक्ष आग्रह गर्ने भएको छ । दुई दलको एकता संयोजन समिति र छुट्टाछुट्टै बसेको बैठकले दाबी पेस गर्ने निर्णय बुधबार नै गरेको थियो । 
नेकपा एमालेको आकस्मिक रुपमा बसेको स्थायी कमिटी बैठकले अध्यक्ष ओलीलाई प्रधानमन्त्रीका रुपमा अघि सारेको थियो । ओलीका प्रेस संयोजक चेतन अधिकारीका अनुसार बिहान ९ बजे राष्ट्रपतिकहाँँ बहुमतसहितको दाबी पेस गरिनेछ । प्रधानमन्त्री शेरबहादुर देउवाले आज राष्ट्रका नाममा सम्बोधन गरेर राजीनामा घोषणा गर्ने भएका छन् । उनले आज बिहान राष्ट्रका नाममा सम्बोधन गरेर राजीनामाको घोषणा गर्ने बताइएको छ ।
प्रधानमन्त्रीका प्रेस संयोजक गोविन्द परियारका अनुसार बिहान ९ बजे बस्ने मन्त्रिपरिषदको बैठकपछि प्रधानमन्त्रीले सम्बोधन गर्ने कार्यक्रम तय भएको छ । मन्त्रालय बाँडफाँडमा सहमति नभएपछि नेकपा एमाले र माओवादी केन्द्रबीच प्रदेश नम्बर  १ मा विवाद भएको छ ।
माओवादी केन्द्रले अर्थ र गृह मन्त्रालयमध्ये एक पाउनुपर्ने अडान राखेपछि दुई पार्टीबीच विवाद देखिएको हो । माओवादी केन्द्रले रोजेको मन्त्रालय नपाए सरकारमा नजाने  र बिहीबार हुने मन्त्रीको सपथ ग्रहण पनि बहिस्कार गर्ने चेतावनी दिएको छ ।
माओवादी केन्द्रका एक पोलिट्व्युरो सदस्य गणेश उप्रतीले भने, “मुख्यमन्त्री र सभामुख एमालेलाई दिएपछि अरु पावरफुल मन्त्रालय त माओवादी केन्द्रले रोज्न पाउनुपर्छ । अनि न सरकारमा सहभागि हुन्छौं नभए सरकारमा किन जाने ?”
एमाले स्रोतका अनुसार माओवादीलाई अर्थ र गृहमन्त्रालय दिन नसक्ने जनाएको छ ।  अर्थ र गृहबाहेक अरु मन्त्रालय रोजेर दिने एमालेका एक नेताले बताए । एकता प्रक्रिया खाकालाई निष्कर्षमा पुर्याउन बसेको नेकपा (एमाले) र नेकपा (माओवादी केन्द्र) पार्टी एकता संयोजन समितिको बैठकले नयाँ प्रधानमन्त्री चयनका लागि तत्काल राष्ट्रपतिसमक्ष दाबी प्रस्तुत गर्ने सहमति गरेको छ ।
एकता प्रक्रियाको ठोस खाकामा बुँदागत सहमति आउने अपेक्षा गरिएको सो बैठकले त्यसबारेमा बिहीबार निर्णय गर्ने समझदारी गरेको छ । 
निर्वाचन आयोगले प्रतिनिधिसभा सदस्य निर्वाचनको परिणाम राष्ट्रपतिसमक्ष आजै बुझाएकाले अब आफूहरुले तत्काल सरकार गठन प्रक्रिया अघि बढाउनेमा कुनै दुविधा नभएको संयोजन समितिका सदस्य एवं केन्द्रका नेता नारायणकाजी श्रेष्ठले जानकारी दिए। 
तत्काल सरकार बनाएर बहुदलीय प्रतिस्पर्धाका आधारमा मुलुकलाई आर्थिक सामाजिक रुपान्तरणका काममा मुलुकलाई अघि बढाउन ढिला भइसकेकाले नयाँ सरकार चाँडै बन्ने उनले बताए ।
एकता बैठकअघिको एमाले स्थायी कमिटीको बैठकले आफ्ना अध्यक्ष केपी शर्मा ओलीलाई प्रधानमन्त्रीमा अघि सार्ने निर्णय गरिसकेको सन्दर्भमा एकता प्रक्रियालाई पनि तीव्रता दिन दुई दलले निर्णायक वार्ता गरेका हुन् ।
ललितपुरको मानभवनस्थित एक घरमा बसेको बैठकले दुई पार्टीका अध्यक्षहरु ओली र पुष्पकमल दाहाल ‘प्रचण्ड’बीच भएको वार्ता र गृहकार्यको बिफ्रिङ भई गम्भीरतापूर्वक छलफल भएको तर केही विषयमा टुङ्गो लगाउन पुनः बैठक बस्ने नेताहरुले बताए ।
“कुरा नमिलेर होइन, आज सकारात्मक र गम्भीर कुरा भएको छ, समग्र विषयलाई टुङ्गो लगाउन आजकै छलफललाई निरन्तरता दिन बिहीबार बैठक बस्नेछ”–नेता श्रेष्ठले भने ।
संयोजन समितिका सदस्य एमाले वरिष्ठ नेता झलनाथ खनालले छलफल जारी रहेकाले निष्कर्ष बाहिर ल्याउन नसकिएको बताए तर उनले थप प्रतिक्रिया दिन चाहेनन् । दुई पार्टीबीच प्रधानमन्त्री र पार्टी अध्यक्षमा आलोपालो वा कसरी कार्यविभाजन गर्ने तथा वैचारिक राजनीतिक सिद्धान्तमा थप छलफल हुँदै आएको छ । 
संगठन र विचारसम्बन्धी कार्यदल बन्ने
आजको बैठकमा पार्टी एकताका लागि संगठनात्मक र वैचारिकसम्बन्धी दुई अलगअलग कार्यदल बनाउने सैद्धान्तिक सहमति भएको समितिका सदस्य एमाले उपाध्यक्ष वामदेव गौतमले जानकारी दिए ।
उनले कार्यदलका सदस्यहरुका नाम बिहीबार तय हुने जनाउँदै भने, “एकताको खाकाबारे ९५ प्रतिशत मिलिसकेको छ, ५ प्रतिशत मिलाउन पुनः बस्ने तय भएको हो, अब एकता हुने भन्नेमा कुनै विवाद छैन ।” दुई पार्टीबीच निर्वाचनअघि गत असोज १७ मा पार्टी एकता गर्ने घोषणासहित चुनावी तालमेल भएको थियो । नेकपा एमाले र नेकपा माओवादी केन्द्रबीचको एकताका लागि ९५ प्रतिशत काम सकिएको दुवै पार्टीका नेताहरुले बताएका छन् । नेकपा एमालेका उपाध्यक्ष वामदेव गौतमले बुधबार एकता संयोजन समितिको बैठकपछि एकताका लागि ९५ प्रतिशत काम सकिएको प्रतिक्रिया दिए ।
उनले वैचारिक र सांगठनिक कार्यदल बिहीबार बनाउनेबारेमा सहमति जुटेको बताए । “त्यसमा को को रहने भन्नेबारेमा पनि सहमति जुट्न बाँकी छ,” गौतमले पत्रकारहरुसँग भने, “एकताका लागि ९५ प्रतिशत काम सकियो । अब पाँच प्रतिशत मात्रै बाँकी छ ।”
नेकपा माओवादी केन्द्रका उपाध्यक्ष नारायणकाजी श्रेष्ठले पनि बिहीबार नै एकताको टुंगो लाग्ने बताए । उनका अनुसार वैचारिक कुरा कसरी टुंगो लगाउने भन्ने विषयमा पनि कुराकानी भएको थियो । प्रदेश नम्बर–५ को मुख्यमन्त्रीमा नेकपा एमाले प्रदेश–५ का संसदीय दलका नेता शंकर पोखरेल नियुक्त भएका छन् । निर्वाचनअघि नै प्रदेश–५ को मुख्यमन्त्रीको रुपमा चर्चा पाएका पोखरेलले गत माघ २८ गते दाबी पेस गरेका थिए ।
प्रदेश–५ का प्रदेशप्रमुख उमाकान्त झाले बुधबार उनलाई मुख्यमन्त्रीमा नियुक्त गरेका हुन् । ८७ सदस्यीय यो प्रदेशसभामा एमालेका ४१ र माओवादी केन्द्रका २० गरी ६१ सांसदको पोखरेललाई समर्थन रहेको छ ।
उनले बिहीबार शपथग्रहणलगत्तै प्रदेश सरकार गठनसमेत गर्ने जनाइएको छ । निर्वाचन आयोगले प्रतिनिधिसभा निर्वाचनको सम्पूर्ण परिणाम राष्ट्रपति विद्या भण्डारीलाई बुझाएको छ ।  आयोगका पदाधिकारीहरुले राष्ट्रपति विद्या भण्डारीलाई राष्ट्रपति भवन शितल निवासमा बुधबार साँझ भेटगरी प्रतिनिधिसभा निर्वाचनको सम्पूर्ण मत परिणाम बुझाएका हुन । प्रतिनिधिसभा समानुपातिकतर्फका उमेदवारहरुको नामावली दलहरुले बुझाएलगत्तै आयोगले सम्पूर्ण परिणाम राष्ट्रपतिलाई बुझाएको आयोगका प्रवक्ता नवराज ढकालले जानकारी दिए ।
प्रतिनिधि सभा समानुपातिकतर्फ एमालेले ४१, कांग्रेसले ४०, माओवादी केन्द्रले १७, राष्ट्रिय जनता पार्टी, नेपाल र संघीय समाजवादी फोरम, नेपालले ६÷६ सिटसंख्या बाँडफाँड गरिएको थियो । 
सोही सिटमा संवैधानिक व्यवस्थाअनुसार दलहरुले आ–आफ्नो अन्तिम सूची पेश गरेलगत्तै आयोगले ती उमेदवारहरुलाई विजयी भएको घोषणा समेत गरेको थियो । 
निर्वाचन आयोगले प्रतिनिधिसभाको सम्पूर्ण निर्वाचन परिणाम राष्ट्रपति समक्ष पेश गरेलगत्तै नयाँ सरकार गठन प्रक्रिया सुरु हुने संवैधानिक व्यवस्था छ । नेपाली कांग्रेसका प्रवक्ता विश्वप्रकाश शर्माले राष्ट्रियसभामा नियुक्तिका लागि सरकारले सिफारिश गरेका सदस्यहरुको मनोनयनमा ढिलाई गर्न नहुने बताएका छन् । 
कांग्रेस प्रवक्ता शर्माले बुधबार बेलुकी ट्वीट गर्दै राष्ट्रियसभा सदस्यका लागि सरकारले सिफारिश गरेका व्यक्तिहरुको मनोनयन स्वीकृत गर्न राष्ट्रपतिले ढिलाई गर्नु नहुने बताएका हुन् । 
उनले निर्वाचनको सम्पूर्ण परिणाम प्राप्त भइसकेको अवस्थामा सरकारले सिफारिश गरेका सदस्यहरुको नाम स्वीकृत गर्न शितल निवासले किमार्थ पनि ढिलाई गर्न नहुने उल्लेख गरेका छन् । 
‘‘हात्ती छिर्यो पुच्छर नअड्क्योस् ! निर्वाचनको सम्पुर्ण परिणाम प्राप्त भैसकेको अवस्थामा राष्ट्रियसभामा ३ जनाको मनोनयन स्वीकृत गर्न शितल निवासले किमार्थ ढिलाइ गर्न हुन्न । सम्माननीय राष्ट्रपतिलाई फेरि विवादमा तान्ने अवाञ्छित प्रयत्न फेरि असफल हुनेछ भन्नेमा हामी विश्वस्त छौँ !!’’ उनले ट्वीट गरेका छन् । 
केही दिनअघि बसेको मन्त्रिपरिषद् बैठकले झापाका गोपालबहादुर बस्नेत, काठमाडौंका चाँदनी जोशी र स्याङ्जाका कृष्णप्रसाद पौडेललाई राष्ट्रियसभामा नियुक्तिका लागि राष्ट्रपतिसमक्ष सिफारिस गर्ने निर्णय गरेको थियो । प्रदेश नं १ को उपसभामुख पदमा आज एकल उम्मेदवारी दर्ता भएको छ । नेकपा माओवादी केन्द्रकी प्रदेशसभा सदस्य सरस्वती पोखरेलले आज प्रदेश सचिवालयमा दिउँसो आफ्नो मनोनयनपत्र दर्ता गराइन् ।  
उनको प्रस्तावकमा प्रदेशसभा सदस्य रामकुमार राई र समर्थकमा इन्द्रमणि पोखरेल रहेका छन् ।  सुनसरी जिल्लाबाट समानुपातिकबाट प्रदेशसभा सदस्य भएकी पोखरेल नेकपा माओवादी केन्द्रको पोलिटब्यूरो सदस्य हुन् । माओवादी केन्द्रका नेता त्रिलोचन भट्टलाई प्रदेश नम्बर ७ को मुख्यमन्त्री नियुक्त गर्न माग गर्दै दावीपत्र पेस गरिएको छ ।
माओवादी र एमाले पार्टीका गरी ३७ जना प्रदेश सभा सदस्यले भट्टलाई मुख्यमन्त्रीमा समर्थन रहेको भन्दै हस्ताक्षर गरेर प्रदेश प्रमुखलाई बुझाएका छन् ।
प्रदेश प्रमुखले मुख्यमन्त्रीमा नियुक्त हुन स्पष्ट बहुमत पेश गर्न आह्वान गरेलगत्तै माओवादी केद्रका नेता त्रिलोचन भट्टले दुबै पार्टीका प्रदेश सभा सदस्यहरुको आफुलाई समथर्न रहेको भन्दै हस्ताक्षर पत्र प्रदेश प्रमुख मोहनराज मल्ललाई बुझाएका छन् ।
योसँगै बिहीबार भट्टलाई मुख्यमन्त्रीमा नियुक्त गर्ने र फागुन ५ गते सपथ ग्रहण गराउने तयारी गरिएको प्रदेश प्रमुखको कार्यालयले जनाएको छ ।  प्रदेश प्रमुखको कार्यालयले मुख्यमन्त्री नियक्त हुनका लागि स्पष्ट बहुमत रहेको दावी पेश गर्न दलहरुलाई आग्रह गरेकै दिन माओवादी केन्द्रका नेता भट्टले ३७ जना प्रदेशसभा सदस्यहरुको हस्ताक्षरसहित आफ्नो बहुमत रहेकोले मुख्यमन्त्रीमा नियुक्त गर्न प्रदेश प्रमुख मल्ललाई निवेदन दिएका हुन । नेकपा एमालेले भावी प्रधानमन्त्रीमा पार्टी अध्यक्ष केपी शर्मा ओलीलाई प्रस्ताव गर्ने निर्णय गरेको छ । 
ललितपुरको मानभवनस्थित एक निजी घरमा आज बसेको एमाले स्थायी कमिटी बैठकले अध्यक्ष ओलीलाई आगामी प्रधानमन्त्रीको उम्मेदवार बनाउने निर्णय गरेको हो । 
बैठकमा अध्यक्ष ओलीले नेकपा माओवादी केन्द्र का अध्यक्ष पुष्पकमल दाहाल ‘प्रचण्ड’ सँग भएको ‘वान टु वान’ बैठकमा भएका छलफलका विषयमा जानकारी गराउनुभएको एमाले स्थायी समिति सदस्य सुरेन्द्र पाण्डेले जानकारी दिए । 
पाण्डेका अनुसार अध्यक्ष ओलीले सरकार गठन तथा पार्टी एकीकरणपछि अध्यक्ष र प्रधानमन्त्रीको जिम्मेवारी आलोपालो गर्ने विषय बैठकलाई जानकारी गराएका थिए । 
एमाले स्थायी समितिको बैठक सकिएलगतै एमाले अध्यक्ष ओली र माओवादी केन्द्र अध्यक्ष प्रचण्डबीचको वान टु वान बैठक सुरु भएको छ । उनीहरूको बैठक सकिएलगतै पार्टी एकता संयोजन समितिको बैठक बस्नेछ । नेकपा माओवादी केन्द्रले नेकपा एमालेसँग पार्टी एकीकरण भएपछि पुष्पकमल दाहाल प्रचण्ड सहअध्यक्ष हैन, अध्यक्ष नै हुनुपर्ने निष्कर्ष निकालेको छ । पार्टी अध्यक्ष प्रचण्डको निवासमा खुमलटारमा बसेको शीर्ष नेताहरुको बैठकले यस्तो निष्कर्ष निकालेको हो ।
“हाम्रो कुरा पहिलेदेखि नै यही हो, प्रचण्ड सहअध्यक्ष हैन, ओली र प्रचण्ड दुवै अध्यक्ष हुनुपर्छ,” बैठकपछि माओवादी नेता वर्षमान पुनले भने । उनका अनुसार पार्टी एकताको टुंगो पनि आजै लगाउने निर्णय माओवादी केन्द्रले गरेको छ । बैठकमा नेताहरुले आलोपालो प्रधानमन्त्री हुनेबारे एमाले अध्यक्ष ओलीसँग लिखित रुपमै सम्झौता गर्न अध्यक्ष प्रचण्डलाई दबाब दिएको बताइएको छ । 
पार्टी एकताको टुंगो लगाउन दुवै पार्टी आज बिहानैदेखि दौडधुपमा छन् । दिउँसो एमाले अध्यक्ष ओली र माओवादी अध्यक्ष प्रचण्डबीच वार्ता भएको थियो । त्यसपछि माओवादीले आन्तरिक छलफल गरेको हो । बैठकमा अध्यक्ष प्रचण्डले ओलीसँग भएको वार्ताबारे ब्रिफ गरेका थिए । 
उता, एमालेको पनि बैठक बसिरहेको छ । एमालेको बैठक सकिएपछि पार्टी एकता संयोजन समितिको बैठक ओली निवास बालकोटमा बस्ने कार्यक्रम छ । सोही बैठकले पार्टी एकताको टुंगो लगाउनेछ । प्रदेश नम्बर १ को मुख्यमन्त्रीमा सो प्रदेशका नेकपा एमाले संसदीय दलका नेता शेरधन राई नियुक्त भएका छन् । 
उनले भोलि (बिहिबार) दिउॅसो ३ बजे विराटनगरीस्थत बिरेन्द्र सभा गृहमा सपथ ग्रहण गर्ने कार्यक्रम छ । राईले भोलि नै सानो आकारको मन्त्रिमण्डल गठन गर्ने बताइएको छ । प्रदेश नं २ को मुख्यमन्त्रीमा संघीय समाजवादी फोरम नेपालका मोहम्मद लालबाबु राउत नियुक्त भएका छन् । 
राजपा नेपालको समर्थनमा राउतले मंगलबार मुख्यमन्त्री नियुक्त गर्न प्रदेश प्रमुखलाई दाबी पेश गरेका थिए । प्रदेश प्रमुख रत्नेश्वर कायस्थले आज फोरमका संसदीय दलका नेता राउतलाई मुख्यमन्त्रीको नियुक्तको पत्र दिएका छन् । प्रदेश प्रमुखको कार्यालयमा आयोजित कार्यक्रममा राउतलाई नियुक्ति पत्र प्रदान गरिएको हो । 
कायस्थले मन्त्रिपरिषद् विस्तारका लागि समेत राउतलाई पत्र दिएका छन् । योसँगै मन्त्रिपरिषद्को लागि बाटो खुलेको छ । मुख्यमन्त्रीमा नियुक्त भएपछि राउतले संक्षिप्त प्रतिक्रिया दिँदै भने, “मधेसी शहीदको सपना साकार भएको छ ।” 
फोरम नेपालको संसदीय दलका नेता समेत रहेका राउतले बिहीबार शपथग्रहण गर्नेछन् । पर्साबाट प्रदेशसभामा निर्वाचित राउत संघीय समाजवादी फोरमको वरिष्ठ उपाध्यक्ष हुन् । 
राउत नेपालकै अल्पसंख्यक मुस्लिम समुदायबाट प्रतिनिधित्व गर्दै मुख्यमन्त्री पदमा पुग्ने प्रथम व्यक्ति भएका छन् । नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र एमाले अध्यक्ष केपी शर्मा ओली आज (बुधबार) पनि 'वान टु वान' वार्तामा बसेका छन् ।
पार्टी एकतालाई तार्किक निष्कर्षमा पुर्‍याउन ललितपुरस्थित व्यवसायी शारदाप्रसाद अधिकारीको घरमा दुई पार्टीका अध्यक्षबीच 'वान टु वान' वार्तामा भइरहेको माओवादी केन्द्रका एक नेताले जानकारी दिए ।
पार्टी एकतापछि कुन तरिकाले हामी अगाडि बढ्ने, पार्टीको संगठन कस्तो बनाउनेलगायत सरकार गठनको विषयमा छलफल गर्न दुई अध्यक्ष वार्तामा बसेको उनले बताए । २ नेताको निर्णयलाई अन्तिम रुप दिन पार्टी एकता संयोजन समितिको बैठक पनि अाज नै बस्दैछ । 
ओलीसँगको 'वान टु वान' वार्तापछि माओवादी केन्द्रका अध्यक्ष खुमलटारमा पार्टीका शीर्ष नेताहरुसँग आन्तरिक छलफल गरेर पार्टी एकता संयोजन समितिको बैठमा सहभागी हुनेछन् ।
पार्टी एकता संयोजन समितिको बैठक ३ बजे बस्दैछ । समितिमा एमालेबाट अध्यक्ष ओलीसहित वरिष्ठ नेता माधवकुमार नेपाल, उपाध्यक्ष वामदेव गौतम र महासचिव इश्वर पोखरेल रहेका छन् भने माओवादी केन्द्रको तर्फबाट अध्यक्ष प्रचण्डसहित वरिष्ठ नेता नारायणकाजी श्रेष्ठ 'प्रकाश र रामबहादुर थापा 'बादल' रहेका छन् । सत्तारुढ नेपाली कांग्रेसले समानुपातिकतर्फका सांसदहरुको अन्तिम नामावली सच्याएकोे छ । कांग्रेसले निर्वाचन आयोगको निर्देशनबमोजिम गत सोमबार बुझाइएको समानुपातिकतर्फका सांसदहरुको अन्तिम नामावली सच्याएको हो । 
सच्याइएको नामावली बुधबार ९आज० नै निर्वाचन आयोगमा बुझाइने कांग्रेस केन्द्रीय कार्यालयका सचिव तथा सूचना अधिकारी केशव रिजालले जानकारी दिए । 
उनका अनुसार कांग्रेसले खस आर्य (पुरुष) तर्फ अन्तिममा सिफारिस गरिएका मोहनप्रसाद पाण्डेयको स्थानमा अछामका रामबहादुर विष्टलाई पिछडिएको क्षेत्र अन्तर्गत सिफारिस गरेको छ । 
यस्तै खस आर्य (महिला) तर्फ अन्तिममा सिफारिस गरिएका दिपशिखा शर्माको नाम हटाएर हुम्लाका रंगमति शाहीको नाम सिफारिस गरिएको सूचना अधिकारी रिजालले जानकारी दिए ।   
यसअघि सोमबार प्रधानमन्त्री निवास बालुवाटारमा बसेको कांग्रेस केन्द्रीय कार्य सम्पादन समितिको बैठकले समानुपातिकतर्फका सांसदहरुको अन्तिम नामावली टुंग्याएर आयोगमा बुझाएको थियो ।  
संविधानले व्यवस्था गरेअनुरुप पिछडिएको क्षेत्रबाट नाम सिफारिस नगरिएको भन्दै आयोगले नामावली सच्याउन कांग्रेसलाई निर्देशन दिएको थियो । प्रधानमन्त्री शेरबहादुर देउवाले आज (बुधबार) राष्ट्रका नाममा सम्बोधन गर्ने भएका छन् । संविधानले दिएको म्याण्डेटअनुरुप संवैधानिक र राजनीतिक प्रक्रियाहरु पूरा गरेर नयाँ सरकारका गठनका लागि बाटो खुलिसकेकाले प्रधानमन्त्री देउवाले राष्ट्रका नाममा सम्बोधन गर्न लागेको बताइएको छ । 
प्रधानमन्त्री देउवाले राष्ट्रका नाममा सम्बोधन गर्ने समय भने तय भइनसकेको नेपाली कांग्रेसका प्रवक्ता विश्वप्रकाश शर्माले जानकारी दिए । ‘‘निर्वाचन आयोगले सम्माननीय राष्ट्रपतिज्यूलाई प्रतिनिधिसभा निर्वाचनको मत परिणाम बुझाउने समय आसपास प्रधानमन्त्रीज्यूको सम्बोधन आउँछ,’’ उनले बाह्रखरीसँग भने । 
प्रधानमन्त्री देउवाले राष्ट्रका नाममा गर्ने सम्बोधनका क्रममा पदबाट राजीनामा दिने पनि बताइएको छ । तर, कांग्रेस प्रवक्ता शर्माले भने नयाँ सरकार गठनका लागि प्रधानमन्त्रीले पदबाट राजीनामा दिनु पर्ने बाध्यात्मक परिस्थिति नरहेको जिकिर गरे । 
‘‘प्रधानमन्त्रीले राजीनामा दिँदैमा नयाँ सरकार गठनको बाटो खुल्ने र राजीनामा नदिँदैमा नयाँ सरकार गठन हुने भन्ने अवस्था अहिलेको होइन,’’ उनले भने, ‘‘प्रतिनिधिसभा निर्वाचनको मत परिणामले नयाँ सरकार गठनका लागि मार्गप्रशस्त गरिसकेको छ ।’’
अव बन्ने संसद नयाँ भएकाले नयाँ सरकार गठनका लागि प्रधानमन्त्री देउवाको राजीनामा बाधक नहुने प्रवक्ता शर्माको भनाइ छ । ‘‘अहिलेको संसद चलिरहेको संसद होइन । नयाँ संसदमा वर्तमान प्रधानमन्त्रीले राजीनामा नदिँदैमा नयाँ सरकार गठनमा कुनै बाधा–अड्चन आउँदैन ।’’ 
विगतमा संसद निरन्तर चलिरहेको अवस्था भएकाले तत्कालिन प्रधानमन्त्रीले राजीनामा दिएपछिमात्रै नयाँ सरकारको बाटो खुल्ने गरेको उनले तर्क गरे । ‘‘अहिले त्यस्तो अवस्था छैन, नयाँ सरकार गठनका लागि मार्गप्रशस्त भइसकेको छ । सरकार गठनका लागि चाहिने प्राथमिक मापदण्ड पूरा भइसकेका छन्,’’ कांग्रेस प्रवक्ता शर्माले थपे, ‘‘आगामी सरकार गठनका लागि प्रधानमन्त्रीको राजीनामा नै मूल समस्या होइन ।’’
तर, प्रधानमन्त्रीको निजी सचिवालय स्रोतले राष्ट्रका नाममा हुने सम्बोधनसँगै प्रधानमन्त्री देउवाको राजीनामा पनि आउने बताएको छ । ‘‘सम्बोधनको समय निर्वाचन आयोगले बुझाउने मत परिणाममा निर्भर छ’’, स्रोतले भन्यो, ‘‘आयोगले मत परिणाम राष्ट्रपतिलाई बुझाइसकेपछि पनि पदमा बसिरहनु उचित नहुने भएकाले सम्बोधनसँगै राजीनामा आउँछ । पार्टी एकता संयोजन समितिको बैठक बस्नुअघि नेकपा एमाले र माओवादी केन्द्रले आन्तरिक छलफल गर्ने भएका छन्  । पार्टी एकतालाई अन्तिम रूप दिन दुवै पार्टीले आन्तरिक छलफल गर्न लागेको माओवादी केन्द्रका नेता देवेन्द्र पौडेलले जानकारी दिए । 
पार्टी एकताको लागि नेतृत्वमा समस्या नभएको भन्दै प्रधानमन्त्रीको आलोपालो विषय पनि आजै टुंगो लाग्ने उनले बताए । दुबैजना अध्यक्ष या सहअध्यक्ष बन्न तयार हुनुहुन्छ । म भर्खरैमात्र प्रचण्डजीलाई भेटेर फर्कंदै छु । आज नै पार्टी एकताको टुङ्गो लाग्छ । एमालेका साथीहरू पनि अहिले पद बाँडफाँडमा सकारात्मक हुनुहुन्छ,” पौडेलले भने ।
आज पार्टी एकताको टुंगो लगाएर केही दिनमै घोषणा हुने उनले बताए । पार्टी एकता संयोजन समितिको बैठक आज २ बजे ओली निवास बालकोटमा बस्दैछ । नेकपा एमालेका अध्यक्ष केपी शर्मा ओली र नेकपा माओवादी केन्द्रका अध्यक्ष पुष्पकमल दाहाल प्रचण्डबीच सरकारको नेतृत्व आलोपालो गर्ने विषयमा सहमति कायम भएको बताइएको छ ।
नेकपा माओवादी केन्द्रका एक नेताका अनुसार सरकारको नेतृत्व आलोपालो गर्ने, सानो पदाधिकारी बनाउने, महाधिवेशनसम्म सानो कमिटी बनाएर जाने, दुवै सह–अध्यक्ष बन्ने विषयमा लगभग सहमति जुटेको छ । 
दुई नेताबीच सोमबारदेखि लगातार वान टु वान वार्ता भएको छ । आज पनि वान टु वान वार्तापछि एकता संयोजन समितिको बैठक बोलाउने विषयमा छलफल भएको छ ।
एकता संयोजन समितिको बैठक दिउँसो ३ बजे बोलाइएको छ । संयोजन समितिको बैठकमा पार्टीको नाम, वैचारिक कार्यदिशा लगायतका विषयमा कुराकानी हुने भएको छ । प्रदेश नम्बर ३ का मुख्यमन्त्री डोरमणी पौडेलले नारायणगढ–मुग्लिन सडकखण्डको काम निर्धारित समयभित्रै सम्पन्न गर्न निर्देशन दिएका छन् ।
नारायणगढ–मुग्लिन सडकखण्डको मंगलबार अनुगमनपछि मुख्यमन्त्री पौडेलले समयमै काम सम्पन्न गर्न निर्देशन दिएका हुन् ।
नारायणगढ–मुग्लिन सडकखण्ड प्रदेश नम्बर ३ को मुख्य सडकखण्ड रहेको भन्दै उनले तोकेको समयमा काम सम्पन्न नगरे कारवाही गर्ने चेतावनी दिए ।
२०१५ को अप्रिलमा सुरु भएको सो सडक बिस्तारको कामको तीन पटकसम्म म्याद थप गरि सकिएको छ । पछिल्लो म्यादअनुसार २०१८ को फेब्रुअरी २० सम्ममा काम सक्नुपर्ने भएपनि त्यसो हुन नसकेपछि पुनः म्याद थपको तयारी भईरहेका बेला मुख्यमन्त्री पौडेलले अबको म्याद थप नै अन्तिम हुनुपर्ने तर्फ सचेत गराए ।
आन्तरिक मामिला तथा कानुनमन्त्री शालिकराम जम्मरकट्टेलले नीतिगत रुपमा सुधार गरेर विकास निर्माणका कामलाई तिव्रता दिने बताए । सडक अनुगमनमा प्रदेश  नम्बर ३ का सांसदहरु विजय सुवेदी, दावा दोर्जे लामा, रिना गुरुङ लगाएत पनि सहभागी थिए । नेकपा माओवादी केन्द्रका अध्यक्ष पुष्पकमल दाहाल 'प्रचण्ड' र  एमाले अध्यक्ष केपी शर्मा ओलीबीचको 'वान टु वान' वार्ता सकिएको छ ।
ललितपुरको मानभवनस्थित निर्माण व्यवसायी शारदाप्रसाद अधिकारीको घरमा भएको दुई नेताबीचको वार्ताले बुधबार दिउँसो पार्टी एकता संयोजन समितिको बैठक बस्ने निर्णय गरेको स्रोतले जानकारी दिएको छ ।
ओलीका प्रेस संयोजक चेतन अधिकारीका अनुसार दुर्इ नेताबीच मंगलबार वार्ता भएको भए पनि के विषयमा कुराकानी भयो भन्नेबारेमा कुनै जानकारी गराइएको छैन ।
पार्टी एकतालाई अन्तिम रुप दिन पार्टी एकता संयोजन समितिको बैठक राखिएको माओवादी केन्द्रका एक नेताले जानकारी दिए । नेताहरुका अनुसार बुधबारको बैठकले वैचारिक र सांगठनिक कार्यदल निर्माण गर्नेछ ।
पार्टी एकता संयोजन समितिमा एमालेबाट ओलीसहित वरिष्ठ नेता माधव नेपाल, उपाध्यक्ष वामदेव गौतम र महासचिव ईश्वर पोख्रेल रहेका छन् भने माओवादी केन्द्रका तर्फबाट प्रचण्डसहित उपाध्यक्ष नारायणकाजी श्रेष्ठ र नेता रामबबहादुर थापा बादल रहेका छन् । नेपाल कम्युनिष्ट पार्टी माओवादीले  आज देशभर २३ औं जनयुद्ध दिवस मनायो ।  पार्टीले देशका प्रमुख शहरहरुमा वाइसिएलको पहलमा जनयुद्ध दिवस मनाएको हो । 
माओवादी केन्द्र विभाजन भएसँगै छुट्टा-छुट्टै स्थानहरुमा जनयुद्ध दिवस मनाए । पार्टी कार्यालय पेरिस डाँडामा आयोजित कार्यक्रममा पार्टी अध्यक्ष पुष्पकमल दाहाल 'प्रचण्ड' सहभागी भए । त्यसैगरी माओवादी मोहन वैद्य किरण नेतृत्वको माओवादीले राष्ट्रियसभा गृहमा जनयुद्ध दिवस मनायो । भने नेत्रविक्रम चन्दको माओवादीले  पनि आफ्नै तरिकाले जनयुद्ध दिवस मनाएको छ ।
सशस्त्र जनयुद्धको नेतृत्व तहमा रहेका हाल नयाँ शक्ति पार्टीका संयोजक डा. बाबुराम भट्टराईले भने सामाजिक सञ्जालमा केही शब्द र फोटोहरु पोष्ट गरेर मनाए ।
नेपालमा भएका पुराना पार्टीहरुले देशको विकास नहुने भन्दै वैकल्पिक शक्ति निर्माणमा लागेका भट्टराईले सामाजिक सञ्जालमा २३ औं जनयुद्ध दिवसको शुभकामना दिँदै जनयुद्धको आदर्श कहिल्यै खेर नजाने बताए । उनले भनेका छन्, "महान् सहिदहरूप्रति भावपूर्ण श्रद्धांजली, वेपत्ता योद्धाहरूमा सम्मान, घाइतेहरूको सुस्वास्थ्यको कामना, वहाँहरूका परिवारजनलाई उच्च सम्मान, बालकृष्ण ढुंगेल, अनिल साहलगायत जेलजीवन बिताइरहनुभएका सबै क्रान्तिकारी योद्धाहरूलाई हार्दिक सम्मान ।"
उनले गणतन्त्र, संघीयता, धर्मनिरपेक्षता, समानुपातिक- समावेसी लोकतन्त्रलगायत जनयुद्धका ऐतिहासिक उपलब्धीहरूको रक्षा गर्दै समुन्नत समाजवादको दिशामा अघि बढन् सबैलाई आग्रह समेत गरे ।
त्यस्तैगरी नयाँ शक्ति पार्टी नेपालकी नेतृ हिसिला यमीले पनि संविधानसभाबाट संविधान र राजतन्त्रलाई जरैदेखि उखेर फाल्नको लागि आफूहरु जनयुद्धमा लागेको बताइन् । उनले अब बन्दुकबाट कुनै पनि परिवर्तन नहुने भन्दै आफूहरु नयाँ शिराबाट आर्थिक क्रान्तिको युद्ध गर्न लागेको बताइन् ।
"हिजो हामीले संविधानसभाबाट संविधान निर्माण गर्न र राजतन्त्रलाई जरैदेखि उखेर फ्याल्नको लागि जनयुद्ध गर्‍यौं, नेपालमा गणतन्त्र ल्यायौं, "यमीले बाह्रखरीसँग भनिन्, "त्यो समयको माग थियो । त्यो इतिहास हामीले बनायौं, त्यसमा हामी गौरवान्वित छौं ।  अब हामी फेरि नयाँ शिराबाट अर्कौ जनयुद्ध सुरु गर्दैछौं ।"
उनले पुराना राजनीतिक दलहरुले मुलुकको परिवर्तन गर्न नसक्ने भन्दै आफूहरु वैकल्पिक शक्ति निर्माणसहित आर्थिक क्रान्तिको दिशामा लागेको पनि बताइन् । "हामीले सर्वहारा वर्गको मुक्तिको लागि परिवर्तनको लडाइ लड्यौं । अब नेपालमा वैकल्पिक शक्तिको निर्माणसहित मुलुकको आर्थिक क्रान्तिको लागि लड्दैछौं, "यमीले भनिन् ।
उनले अहिले हुन लागेको एमाले र माओवादीबीचको पार्टी एकता शक्ति र सत्ताको लागि मात्र भएको जिकिर समेत गरिन् । 
यमीले एमाले र माओवादीबीचको पार्टी एकता हेर्न आफूहरु आतुर रहेको जिकिर समेत गरिन् । यमीले भनिन्, "उहाँहरुबीच अहिले गज्याङ गुजुङ भइरहेको छ । मलाई उहाँहरुबीचको पार्टी एकता छिटो भइदिए हुन्थो जस्तो लाग्छ । किन भने यसले कमसेकम उनीहरु के हो सबै जनताले हेर्न पाउँछन्, उनीहरुको लिमिटेसन र संभावना के हो त्यो पनि देखिन्छ । नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नेकपा एमालेका अध्यक्ष केपी शर्मा ओलीले पनि जनयुद्धको महत्व बुझेको बताएका छन् । मंगलबार पार्टी मुख्यालय पेरिसडाँडामा ‘२३ औं जनयुद्द दिवस’को अवसरमा आयोजित कार्यक्रममा 'प्रचण्ड'ले हिजो भएको भेटवार्तामा एमाले अध्यक्ष ओलीले नेपाली समाजको राजनीतिक, सामाजिक, आर्थिक रुपान्तरणमा जनयुद्दको विशेष भूमिका रहेको कुरा बुझेको बताएका हुन् । 
"इतिहासको आवश्यकतालाई बोध गरेर नेकपा एमालेसँग पार्टी एकता भइरहेको छ," प्रचण्डले भने, "ओलीजीले नेपाली समाजको राजनीतिक, सामाजिक, आर्थिक रुपान्तरणमा जनयुद्दको विशेष भूमिका रहेको कुरा बुझ्नुभएको छ । हामी ऐतिहासिक जनयुद्दकै दिन पार्टी एकता टुंगोमा पुर्‍याउने कोशिसमा छौं ।”
अध्यक्ष प्रचण्डले छरिएर रहेका सबै कम्युनिष्टहरुलाई एउटै कम्युनिष्ट केन्द्रमा सामेल हुन आव्हानसमेत गरेका छन् । ‘अहिले समृद्धि र समाजवादको आधार तयार गर्ने ऐतिहासिक असाधारण अवसर हाम्रा सामु छ,’ अध्यक्षले भने, “लहड र रहरले क्रान्ति हुन्न, त्यसो हुने भए हामीले २०४६ साल अघि नै जनयुद्द शुरु गरिसक्थ्यौं । त्यसैले वैद्य, विप्लवलगायत सबै कम्युनिष्टहरुलाई इतिहासको आवश्यकता बुझेर महान एकता प्रक्रियामा सहभागी हुन आव्हान गर्दछु ।”
    
सबै कम्युनिष्टहरु एक ठाउँमा नआएसम्म समाजवाद स्थापना हुन नसक्ने जिकिरसमेत उनले गरे । अध्यक्ष प्रचण्डले भने, “विप्लवजी, वैद्यजीहरुले द्वन्द्वात्मक भौतिकवादलाई यथार्थमा बुझ्न विशेष अपील गर्दछु । माओले मास लाइनको कुरा गर्नुहुन्थ्यो, अहिले नेपाली जनताले के चाहेका छन्, त्यो बुझेर एकतामा आउन आव्हान गर्न चाहन्छु । यो मेरो अपील मात्रै होइन, विशेष अपील पनि हो ।”
पूर्वप्रधानमन्त्री समेत रहेका माओवादी केन्द्रका अध्यक्ष प्रचण्डले २०४६ साल अगाडि नै हतियार जम्मा गरेर क्रान्ति सुरू गर्ने तयारी भएपनि त्यतिखेर आमजनता भने  पञ्चायतविरोधी आन्दोलनको मनस्थितिमा रहेकोले छापामार युद्द सञ्चालन गरे पञ्चायतलाई नै सहयोग पुग्ने निश्कर्षमा पुगेर जनआन्दोलनमा सहभागी भएको बताए । “त्यतिखेर म पार्टीको महामन्त्री थिएँ र युद्दको प्राविधिक तयारीको जिम्मेवारी पनि मेरो नै थियो," प्रचण्डले अगाडि भने, "तर हामीले बस्तुगत अवस्थाको विश्लेषण गर्दा नयाँ जनवादी क्रान्ति सुरु गर्दा पञ्चायतलाई नै फाइदा पुग्ने हामीलाई लाग्यो । जनताको चाहना पञ्चायत फाल्ने थियो । हामी संयुक्त आन्दोलनमा होमियौं ।”
२०४६ पछि पाँच वर्ष संसदीय व्यवस्थाको उपयोग गरेर जनयुद्दको शुरुआत गर्नु आत्मगत र बस्तुगत दृष्टिकोणले वैज्ञानिक थियो भन्दै अध्यक्षले त्यतिखेर संसदीय व्यवस्थाको उपयोग गरेर जनयुद्दको आधार तयार पारेको बताए । 
“म सबैलाई स्मरण गराउन चाहन्छौं, हामी त्यतिखेर पनि संसदवादमा फसेनौं । इतिहासमा सधैं अगाडि बढेर मात्रै क्रान्ति हुँदैन । कतिपय अवस्थामा पछाडि हटेर पनि अगाडि बढ्नुपर्छ," प्रचण्डले भने । नेकपा माओवादी केन्द्रका अध्यक्ष पुष्पकमल दाहाल ‘प्रचण्ड’ले आफू ढिलो–चाँडो प्रधानमन्त्री हुने बताएका छन् ।
पश्चिम चितवनको गौरीगञ्ज माध्यामिक विद्यालयमा आयोजित कार्यक्रममा सहभागी हुन चितवन आएका प्रचण्डले भने, “अहिले टुंगिएको त छैन । तर, ढिलो–छिटो प्रधानमन्त्री भएर आउँछु ।”
उनले बोल्नुअघि मन्तव्यका क्रममा कांग्रेस प्रतिनिधिले प्रचण्डलाई प्रधानमन्त्री भएर चितवन आउन शुभकामना दिएका थिए ।
नेकपा एमाले र माओवादी केन्द्रबीच आलोपालो प्रधानमन्त्री हुने सहमतितर्फ संकेत गर्दै उनले भने, “ढिलो छिटो म सरकार प्रमुख हुन्छु ।”
सम्बोधनका क्रममा प्रचण्डले गरिब देश भएका कारण आफूले नोेबल पुरस्कार नपाएको गुनासो गरे । उनले भने, “बृहत शान्ति सम्झौता गर्ने कांग्रेस नेता गिरिजाप्रसाद कोइराला र आफू गरिब देशकै भएकाले पश्चिमाहरुले त्यति महत्व दिएनन् । यद्यपि अहिले भने पश्चिमाहरुले नेपालको शान्ति प्रक्रियाबारे अध्ययन थालेका छन् ।”
यसअघि जनयुद्धको २३औँ वार्षिकोत्सवका अवसरमा पार्टी कार्यालय पेरिसडाँडामा आयोजित एक कार्यक्रममा प्रचण्डले नेपालमा समाजवाद स्थापनाका लागि कम्प्युनिष्ट पार्टीहरु मिल्नुपर्नेमा जोड दिँदै जनयुद्ध दिवसकै दिन एमालेसँग पार्टी एकताको टुंगो लगाउने बताएका थिए । बेलायतका रक्षामन्त्री मार्क ल्यान्क्यास्टरले नेकपा माओवादी केन्द्रका अध्यक्ष पुष्पकमल दाहाल प्रचण्डसँग भेट गरेका छन् । मंगलबार अध्यक्ष निवास खुमलटारमा भएको भेटका अवसरमा अध्यक्ष प्रचण्डसँग रक्षामन्त्री मार्कलेले निर्वाचन सम्पन्न भएपछिको नेपालको पछिल्लो राजनीतिक परिस्थिति, पार्टी एकता, सुशासन र विकासलगायतका विषयमा जिज्ञासा राखेका थिए ।
रक्षामन्त्री मार्कले नेपालको संविधानले राज्यसंयन्त्रमा महिलाहरुको प्रतिनिधित्वको व्यवस्था गरेपनि त्यसको कार्यान्वयनको पक्षका बारेमा समेत अध्यक्षसँग छलफल गरेका थिए । रक्षामन्त्री मार्कका जिज्ञासबारे प्रतिक्रिया दिँदै अध्यक्ष प्रचण्डले नेपाली जनताको राजनीतिक स्थिरता र समृद्धिको चाहनाको सम्मान गर्दै नेकपा (एमाले)सँगको एकताको प्रक्रिया अघि बढाइएको बताए । 
अध्यक्ष प्रचण्डले नेपालको संविधानले व्यवस्था गरे अनुरुप थानीय तह, प्रदेश र संघको निर्वाचनपछि सबै राजनीतिक तहमा ३३ प्रतिशत महिलाहरुको सहभागिता सुनिश्चित भएको समेत बताए । स्थायित्व र राजनीतिक स्थिरता भए सुशासनको प्रत्याभूति हुने बताउँदै अध्यक्ष प्रचण्डले बेलायती सरकारले नेपालको शान्ति प्रक्रिया, सुशासन र विकासका क्षेत्रमा बेलायतले नेपाललाई पुर्याउँदै आएको सहयोगका लागि धन्यवाद दिँदै बेलायती जनतालाई समेत धन्यवाद व्यक्त गरे ।
भेटका अवसरमा अध्यक्ष प्रचण्डले बेलायती सेनामा रहेका गोर्खा सैनिकहरुको समस्याका बारेमा समेत जिज्ञासा राखेका थिए । रक्षामन्त्री मार्कले बेलायती सेनामा रहेका नेपाली सेनाहरुको समस्याका बारेमा बेलायत सरकार गम्भीर रहेको बताए । नेकपा माओवादी केन्द्रका अध्यक्ष पुष्पकमल दाहाल ‘प्रचण्ड’ले जनयुद्ध दिवसकै दिन नेकपा एमालेसँग पार्टी एकताको टुंगो लगाएर कार्यकर्तालाई सकारात्मक सन्देश दिने बताएका छन् । जनयुद्धको २३ औं वार्षिकोत्सवका अवसरमा मंगलबार पार्टी कार्यालय पेरिसडाँडामा आयोजित कार्यक्रममा उनले नेपालमा समाजवाद स्थापना गर्न कम्युनिष्ट पार्टीहरु मिल्नैपर्नेमा जोड दिए । 
जनयुद्धका दिनहरुको स्मरण गर्दै प्रचण्डले फरक बाटोमा हिँडेका मोहन वैद्य तथा नेत्रविक्रम चन्द ‘विप्लव’ लाई पनि मूलधारमा आउन आग्रह गरे । “तपाईंहरु अझै पनि दिवास्वप्न देखेर नबस्नुस् । जनतासँग भागेर क्रान्ति सफल हुँदैन, समाजवाद आउँदैन,” उनले भने । एमाले अध्यक्ष केपी ओलीले पनि जनयुद्धलाई स्वीकार गरिसकेको भन्दै प्रचण्डले पार्टी एकताको प्रक्रिया अन्तिम चरणमा पुगेको बताए । 
वार्षिकोत्सव कार्यक्रमपछि प्रचण्ड चितवन जाने र फर्केर आजै ३ बजे ओलीसँग वार्ता गर्ने कार्यक्रम छ । प्रदेश ५ मा सभामुखका लागि उमेदवारी दर्ता भएको छ । भोलि हुने निर्वाचनका लागि बाम गठबन्धनका तर्फबाट माओवादी केन्द्रका प्रदेशसभा सदस्य पूर्णबहादुर घर्तीले उम्मेदवारी दर्ता गराएका छन् । 
घर्तीको प्रस्तावकमा माओवादी केन्द्रका प्रमुख सचेतक दधिराम न्यौपाने छन् भने समर्थकमा एमालेका प्रमुख सचेतक भूमिश्वर ढकाल छन् । सभामुख चयनका लागि भोलि दिउँसो प्रदेशसभा बैठक बोलाइएको छ । सभामुखको चयन लगत्तै साँझ ५ बजे पदभार ग्रहण कार्यक्रम रहेको प्रदेश सचिवालयले जनाएको छ । त्यस्तै, ३ फागुनमा पहिलो चरणमा तीन सदस्यीय प्रदेश सरकार गठन गर्ने तयारी गरिएको छ । एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीच आज पनि शीर्ष (वान टु वान) वार्ता हुने भएको छ ।
दिउँसो बस्ने दुई अध्यक्षको दुई पक्षीय वार्ताले पार्टी एकताको ढाँचा टुंग्याउने बताइएको छ । अध्यक्ष ओलीका प्रेस संयोजक चेतन अधिकारीले बैठक बस्ने निधो भए पनि समय टुंगो नलागिसकेको जानकारी दिए ।
पार्टीको नेतृत्व दुवैले, सरकारको नेतृत्व आलोपालो
सोमबारको छलफलमा पार्टीको नेतृत्व दुवैले गर्ने र सरकारको नेतृत्वका आलोपालो गर्न दुवै नेता सहमत भएको बताइएको छ । त्यस्तै पार्टीको नाम नेपाल कम्युनिस्ट पार्टी राख्न पनि दुवै अध्यक्ष तयार भएका छन् ।
आजको बैठकले तिनै विषयलाई अन्तिम रूप दिने र बुधबार पार्टी एकता संयोजन समितिको बैठक बसेर एकतालाई निष्कर्षमा पु¥याउने विषयमा गृहकार्य भइरहेको एमाले नेताहरूले जानकारी दिएका छन् ।
सरकार गठन, मन्त्रालयको भागवण्डासमेतलाई पार्टी एकतासँगै टुंग्याएर जानुपर्नेमा दुवै अध्यक्ष तयार देखिएका छन् । निर्वाचन आयोगले तीन राजनीतिक दललाई प्रतिनिधिसभा सदस्य निर्वाचनको समानुपातिक निर्वाचन प्रणालीतर्फ अन्तिम बन्दसूचीको समावेशी समूहको प्राथमिकता क्रमलगायतका  आधारमा उमेदवार छनोट गरी नाम सिफारिस गर्न पुनः दुई दिनको समय दिएको छ ।
कांग्रेस, माओवादी केन्द्र र राजपाको सूची नमिलेका कारण मिलाउन भन्दै पत्राचार गरेको निर्वाचन आयोगका प्रवक्ता नवराज ढकालले जानकारी दिए । आयोग स्रोतका अनुसार कांग्रेसले पिछडिएको क्षेत्रबाट २ जना प्रतिनिधित्व रहनुपर्नेमा नगराएको भन्दै आयोगले त्यसलाई सच्याउन भनेको छ ।
त्यसैगरी माओवादी केन्द्रले पनि नाम तलमाथि पारेकाले सच्याउन दुई दिनको समय दिइएको निर्वाचन आयोग स्रोतले जानकारी दियो । निर्वाचन आयोगले भोलि बेलुका ५ बजेसम्म सूची सच्याउन भनेको छ । नेकपा एमालेका उपाध्यक्ष भीम रावलले अब बन्ने सरकारको नेतृत्व एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल प्रचण्डले आलोपालो गर्नेगरि आजै सहमति भएको बताएका छन् । 
सोमबार रिपोर्टर्स क्लब नेपालले आयोजना गरेको साक्षात्कारमा बोल्दै उपाध्यक्ष रावलले ओली–प्रचण्डबीचको वान–टु–वान भेटवार्तामा आलोपालो नेतृत्वमा सरकार चलाउन सकिनेबारे समझदारी कायम भएको संकेत गरेका हुन् । 
उनले भने, “असोज १७ गते वाम गठबन्धन घोषणा गरेकै दिन हामीले ७ बुँदे सहमति बाहिर ल्याएका थियौं, त्यो सहमतिमा पनि नेतृत्व आलोपालो चलाउने अन्तरनिहित आशय थियो, कसको नेतृत्व भन्ने कुरै हुँदैन नि, पार्टी एक भैसकेको छ, खाली घोषणा गर्न मात्रै बाँकी छ ।” 
उनले प्रमुख नेताद्धय ओली र प्रचण्डवीचको निर्णायक वार्तामा पनि निर्वाचन आयोगले सम्पूर्ण मतपरिणाम सार्वजनिक गरेपछि वाम गठबन्धनकै संयुक्त रुपमा सरकार बनाउनेबारे सहमति भएको सुनाए । 
रावलले संयुक्त सरकार सञ्चालनकै अवस्थामा पार्टी एकता प्रक्रियालाई पनि निरन्तरता दिनेबारे आजको भेटवार्तामा छलफल भएको विश्वास दिलाए । 
उनले अबको एक हप्ताभित्रै एमाले अध्यक्ष ओलीको नेतृत्वमा नयाँ सरकार गठन हुने स्पष्ट पारेका छन् । रावलले भने, “अबको प्रधानमन्त्री ओली नै बन्नुहुन्छ, यो पनि भन्ने विषय हो र ? जनताले त्यही भन्छन्, जनमतले त्यही भनेको छ, पत्रपत्रिकाले त्यही भनेको छ, देश र जनताले भनिसक्यो त ?”
कुन नेतालाई कुन बेला कुन जिम्मेवारी दिने भन्ने कुरा समयले निर्धारण गर्ने र दुवै पार्टी एक भएकोले आलोपालो भन्ने कुरा नहुने रावलको भनाई थियो । 
एकता प्रक्रियाको छलफल सकारात्मक दिशातर्फ उन्मुख रहेको उल्लेख गर्दै रावलले भने, “एकताले ठोस रुप लिनेवित्तिकै कार्यदलमार्फत सबै कुरा बाहिर ल्याउँछौं, सरकार गठन र एकता सँगसँगै अघि बढाउँछौं, एक अर्काका संवेदनशिलतालाई बुझेर अघि बढ्छौं, एकताबारे अब कुनै शंका वा भ्रम पाल्नुपर्ने जरुरी छैन ।
धनगढी प्रदेश नम्बर ७ को प्रदेशसभाको आज बसेको बैठकले बझाङबाट निर्वाचित नेकपा एमालेका सांसद अर्जुनबहादुर थापा प्रदेशसभाको सभामुख पदमा निर्विरोध निर्वाचित गरेको छ । 
प्रदेशसभाको पहिलो अधिवेशनको आज भएको दोस्रो दिनको बैठकमा सभामुखको भूमिका निर्वाह गरेका ज्येष्ठ सांसद दिव्येश्वरी शाहले सांसद अर्जुनबहादुर थापालाई प्रदेश नम्बर ७ को प्रदेशसभाको सभामुख पदमा निर्वाचित गरियोस् भनी एउटा मात्र प्रस्ताव प्राप्त हुन आएकाले प्रदेशसभा कार्य सञ्चालन अन्तरिम कार्यविधि, २०७४ को दफा ६ को उपदफा ३ बमोजिम उनी प्रदेशसभाको सभामुखमा निर्विरोध निर्वाचित भएको घोषणा गरे । 
ज्येष्ठ सदस्य शाहले सांसद थापा सभामुख पदमा निर्विरोध निर्वाचित भएकोमा उनको सफल कार्यकालका लागि हार्दिक शुभकामनासहित बधाई दिएका थिए। 
यसअघि बैठकमा सभामुखको अनुमति लिएर प्रस्तावक नेकपा एमालेका सांसद दीर्घबहादुर सोडारीले सांसद अर्जुनबहादुर थापालाई सभामुखमा निर्वाचित गरियोस् भनी दर्ता प्रस्ताव प्रस्तुत गरेका थिए । 
प्रस्तावकले प्रस्ताव पेश गरेपछि नेकपा (माओवादी केन्द्र)का संसदीय दलका नेता त्रिलोचन भट्टले समर्थन गरेका थिए । 
प्रदेशसभाको अर्को बैठक २०७४ फागुन ६ गते दिउँसो १ः०० बजे सम्मका लागि स्थगित गरिएको छ । लामो छलफलपछि नेकपा एमाले अध्यक्ष केपी शर्मा ओली र पुष्पकमल दाहाल प्रचण्डबीच पार्टी एकताको नयाँ मोडालिटीमा करिब सहमति नजिक पुगेका छन् ।
सोमबार मानभवनमा बसेको दुई शीर्ष अध्यक्षको बैठकले महाधिवेशनसम्म दुवै सहअध्यक्ष र सरकारको नेतृत्व आलोपालो गर्ने गरी समझदारी जुटेको बताइएको छ ।
माओवादी केन्द्रका नेता जनार्दन शर्माले पनि झापा पुगेर सञ्चारकर्मीलाई ओली र प्रचण्ड दुवै महाधिवेशनसम्म सहअध्यक्ष रहने र सरकारको नेतृत्व आलोपालो गर्ने विकल्पमा करिब सहमति जुटेको बताएका थिए ।
यसअघि एमाले अध्यक्ष ओलीले सरकारको नेतृत्व गर्ने र प्रचण्डले एकीकृत पार्टीको नेतृत्व गर्ने विकल्पमा घनिभूत छलफल भएको थियो । तर, शीर्ष तहमा सहमति जुट्न नसकेपछि दुवै अध्यक्ष सहअध्यक्ष रहने गरी समझदारी कायम गरेर एकताको कोर्ष पूरा गर्न सहमत देखिएका हुन् । दुर्इ नेताबीच भएको छलफलपछि कार्यदलको बैठक बस्ने भएको छ । मंगलबार पनि दुर्इ नेताबीच छलफल हुने भएको छ ।
यद्यपि मंगलबार दुवै शीर्ष अध्यक्ष बसेर यसलाई पूर्णता दिने र बुधबार बस्ने पार्टी एकता संयोजन समितिले अन्तिम रूप दिने तयारी भएको छ ।
यता एमाले सचिव प्रदीप ज्ञवालीले विभिन्न विकल्पमा छलफल भए पनि समझदारी नै नजुटिसकेको बताए । “मंगलबार शीर्ष नेता बसेर टुंग्याउने कुराकानी भएको छ । समझदारी भइसकेको छैन,” उनको भनाइ थियो ।
छलफल सकारात्मक दिशामा अघि बढिरहेको बताउँदै सहमति जुट्नेमा उनले विश्वास व्यक्त गरे । सत्तारुढ नेपाली कांग्रेसले समानुपातिकतर्फका सांसदहरुको अन्तिम नामावली निर्वाचन आयोगमा बुझाएको छ ।
प्रधानमन्त्री निवास बालुवाटारमा सोमबार बसेको कांग्रेस केन्द्रीय कार्य सम्पादन समितिको बैठकले समानुपातिकतर्फका सांसदहरुको अन्तिम नामावली टुंगो लगाएर निर्वाचन आयोगमा बुझाएको हो ।
बैठकले गरेको निर्णय अनुसार ४० जना सांसदहरुको नाम निर्वाचन आयोगमा बुझाइएको कांग्रेस केन्द्रीय कार्यालयका सचिव तथा सूचना अधिकारी केशव रिजालले जानकारी दिए । उनका अनुसार कांग्रेसले पिछडिएको क्षेत्रबाहेक अन्यतर्फ २० जना पुरुष र २० जना महिलाको नाम सोमबार बेलुकी निर्वाचन आयोगमा बुझाएको हो ।   
यी हुन् कांग्रेस समानुपातिक सूचीमा परेका सांसदहरू ?
खस/आर्य (पुरुष) : बालकृष्ण खाँड, दिलेन्द्रप्रसाद बडू, किशोरसिंह राठौर, सत्यनारायण खनाल, सूर्यबहादुर केसी, मोहन पाण्डे
खस/आर्य (महिला) : सुजाता कोइराला, पुष्पा भुसाल, डिला संग्रौला, मीना पाण्डे, उमा रेग्मी, दीपशिखा शर्मा
आदिवासी/जनजाति (पुरुष) : बहादुरसिंह लामा, कर्मा घले, उमेश श्रेष्ठ, लालकाजी गुरुङ, जिपछिरिङ लामा, दिव्यमणी राजभण्डारी
आदिवासी/जनजाति (महिला) : ज्ञानकुमारी छन्त्याल, प्रमिला राई, महेन्द्रकुमारी लिम्बू, हीरा गुरुङ, मीना सुब्बा,
दलितः मानबहादुर विश्वकर्मा, मीन विश्वकर्मा, प्रकाश रसाइली
दलित (महिला) : सुजाता परियार, लक्ष्मी परियार, विमला नेपाली
मधेसीः विनोद चौधरी, स्मृतिनारायण चौधरी, नगेन्द्रकुमार राय
मधेसी (महिला) : सीतादेवी यादव, चित्रलेखा यादव, मीनाक्षी झा
थारूः पद्मनारायण चौधरी
थारु (महिला) : पार्वता डिसी चौधरी, नमिताकुमारी चोधरी 
मुस्लिम : अतहर कमल मुसलमान
मुस्लिम महिला : सर्वत आरा खानम। नेकपा एमाले र माओवादी केन्द्र पार्टी एकताको नजिक पुगेका छन् । सोमबार मानभवनमा बसेको एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीचको ३ घन्टाको ‘वान टु वान’ वार्ता निष्कर्षउन्मुख भएको हो ।
“दुई अध्यक्ष पार्टी एकता र सरकार गठनका विषयमा सहमति नजिक पुग्नुभएको छ, मंगलबार ‘वान टु वान’ बैठक बस्ने र त्यसलाई अन्तिम रूप दिने तयारी भएको छ,” अध्यक्ष ओलीका प्रेस संयोजक चेतन अधिकारीले जानकारी दिए ।
दुई अध्यक्षबीचको ‘वान टु वान’ वार्तापश्चात् बस्ने पार्टी एकता संयोजन समितिको बैठकले एउटा निष्कर्ष निकाल्ने अधिकारीको भनाइ थियो । आज (सोमबार) मात्रै ३ नम्बर प्रदेश मुख्यमन्त्रीको सपथ ग्रहण गरेका डोरमणि पौडेलले अाज नै ३ सदस्यीय मन्त्रीमण्डल बनाउने भएका छन् । पौडेलले माओवादीसहितको मन्त्रीमण्डल बनाउन लागेका हुन् । प्रदेश नम्बर ३ को सरकारमा माओवादीको तर्फबाट युवा नेता शालिकराम जमकट्टेल मन्त्री बन्ने पक्का भएका छन् । 
नेता जमकट्टेलले पार्टी अध्यक्षको निर्देशनपछि आफू पौडेल नेतृत्वको सरकारमा सहभागी हुन लागेको बताए । "म प्रदेश नम्बर ३ को मन्त्री बन्न तयार छु । आज बिहान पार्टी अध्यक्ष प्रचण्डजीले पनि फोन गर्नुभएको थियो । उहाँले नै सरकारमा सहभागी हुनु भन्नुभएको छ  । मन्त्रालयको टुङ्गो पनि अाजै लाग्छ," उनले भने । जमकट्टेलले आन्तरिक मामिला तथा कानुन मन्त्रालय आफूले पाउनुपर्ने दावी गर्दै आएका छन् ।
प्रदेश नम्बर ३ मा नेकपा एमालेबाट केशव स्थापित पनि मन्त्रि बन्ने पक्का भएको एमाले नेताहरुले बताएका छन् । स्थापित भाैतिक पूर्वाधार तथा यातायात मन्त्री बन्ने बताइएको छ । माओवादी केन्द्रका अध्यक्ष पुष्पकमल दाहाल 'प्रचण्ड' र नेकपा एमाले अध्यक्ष केपी शर्मा ओलीबीचको 'वान टु वान' वार्ता सकिएको छ । लतितपुरको मानभवनमा ३ घण्टा भएको वार्ता सकारात्मक भएको माओवादी केन्द्रका एक नेताले जानकारी दिए ।
"पार्टी एकता र सरकार गठनका लागि चलेको यो निरन्तर वार्ता हो । वार्ता एकदमै सकारात्मक रुपमा सम्पन्न भएको छ । पछिल्लो समय बाहिर आएका विभिन्न भ्रमहरुलाई आज बसेको बैठकले चिरेको छ," ती नेताले भने । वार्तामा दुई पार्टीका अध्यक्षबीच पार्टी एकतालाई टुङ्गोमा पुर्‍याएर सरकार गठनमा लाग्नेबारेमा छलफल भएको थियो । नेकपा एमालेका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीच एक घण्टादेखि छलफल जारी छ ।
लालितपुर, मानभवनमा जारी वार्तामा पार्टी एकताको ढाँचा टुंग्याउन छलफल केन्द्रित रहेको बुझिएको छ ।
एमाले अध्यक्ष ओलीका प्रेस संयोजक चेतन अधिकारीका अनुसार छलफल एक घन्टादेखि जारी छ र छलफल एकताकै विषयमा केन्द्रित छ ।
वारपारको मुडमा प्रचण्ड
पार्टी एकता लम्बिदै जाँदा जनतामा नकारात्मक सन्देश जाने भएकाले माओवादी केन्द्रका अध्यक्ष एकता प्रक्रिया वारपार गर्ने मनशायमा छन् । आइतबारको एक सार्वजनिक कार्यक्रममा अध्यक्ष प्रचण्डले एकता प्रक्रिया छिट्टै टुंग्याउनुपर्ने धारणा राखे ।
त्यस्तै एमाले महासचिव ईश्वर पोखरेलले एकदुई दिनभित्रै एकताको खाका तयार हुने जानकारी दिए । सरकार गठन अगावै एकताको खाका तयार हुनेमा विश्वस्त छन् पोखरेल ।
एकताको विभिन्न मोडालिटीमाथि विमर्श भइरहँदा एमाले उपाध्यक्ष वामदेव गौतमले भने पहिलेको माले–माक्सर्वादी एकताको विकल्प अघि सारेका छन् । २०४७ सालमा माले–माक्र्सवादी एकता हुँदा मनमोहन अधिकारीलाई सेरोमोनियल अध्यक्ष र मदन भण्डारी कार्यकारी अधिकारसहितको महासचिव बनेका थिए । अहिले त्यही मोडालिटीमा पार्टी एकता गर्न सकिने उनको प्रस्ताव छ । ३ नम्बर प्रदेशका डोरमणि पौडेलले मुख्यमन्त्रीको पद तथा गोपनियताको सपथ ग्रहण गरेका छन् । उनलाई प्रदेश प्रमुख अनुराधा कोइरालाले सपथ ग्रहण गराएकी हुन् ।
आजै ११ बजे पौडेलले पद बहाली गर्ने कार्यक्रम रहेको छ ।
मन्त्रिपरिषद विस्तार अन्योल
मुख्यमन्त्री गठनसँगै सानो आकारको मन्त्रिपरिषद् विस्तारमा भने अन्योल देखिएको छ । केशव स्थापित र माओवादीबाट एकजना समावेश गरेर मन्त्रिपरिषद विस्तारको तयारी गरिएको भए पनि माओवादीले नाम दिन अस्वीकार गरेको छ ।
पार्टी एकताबारे ठोस प्रस्ताव अघि नबढेकाले माओवादीले नाम पठाउन अस्वीकार गरेको माओवादी स्रोतले जानकारी दियो । निर्वाचन आयोगले समानुपातिकको सूची बुझाउन दिएको समयसीमा आज समाप्त हुँदैछ । संसद्को सबैभन्दा ठूलो दल नेकपा एमाले ४१ जनाको नामावली आइतबार नै निर्वाचन आयोगमा बुझाएको छ ।
कांग्रेस  र माओवादी केन्द्रले भने आज बुझाउँदैछन् । आज बेलुका ५ बजेसम्म निर्वाचन आयोगले समय तोकेको छ । माओवादीले पनि १७ जनाको नामावली तयार पारेको जनाएको छ । माओवादी प्रवक्ता पम्फा भुसालका अनुसार नामावली निर्वाचन आयोगमा आज बुझाइनेछ ।
माओवादी केन्द्रबाट प्रस्तावित  नामहरुमा हितराज पाण्डे, रेखा शर्मा, पूर्णकुमारी सुवेदी धर्मशिला चापागाईँ, सत्य पहाडी, सीता पोखरेल, जयपुरी घर्तीमगर, शशी श्रेष्ठ, ओनसरी घर्ती, यशोदा गुरुङ, अमृता थापा, अञ्जना विशङ्खे, दुर्गा विक, इन्दु शर्मा, बोधमाया यादव, रामकुमारी चौधरी र चाँदतारा कुमारी रहेका छन् ।
त्यसैगरी नेपाली कांग्रेसबाट ४० जनाको नाम निर्वाचन आयोगमा बुझाइनेछ ।
कांग्रेसको सम्भावित सूचीमा बालकृष्ण खाँड, दिलेन्द्र बडु, किशोरसिँह राठौर, सत्यनारायण खनाल, सूर्यबहादुर केसी, मोहन पाण्डे, बहादुर सिंह लामा, कर्मा घले, उमेश श्रेष्ठ, लालकाजी गुरुङ, जिपछिरिङ लामा रहेका छन् ।
त्यसैगरी विनोद चौधरी, स्मृतिनारायण चौधरी, नगेन्द्रकुमार राय, सुजाता कोइराला, पुष्पा भुसाल, डिला संग्रौला, मीना पाण्डे, उमा रेग्मी, दीपशिखा शर्मा रहेका छन् ।
त्यसैगरी ज्ञानकुमारी छन्त्याल, प्रमिला राई, महेन्द्रकुमारी लिम्बू, हीरा गुरुङ, मीना सुब्बा, सुवर्ण ज्वारचन, सुजाता परियार, लक्ष्मी परियार, बिमला नेपाली, सीतादेवी यादव, चित्रलेखा यादव, मीनाक्षी झा, पद्मनारायण चौधरी, अतहर कमाल मुसलमान र जयपति रोकाय रहेका छन् । प्रदेश नम्बर ७ मा नेपाली कांग्रेस संसदीय दलको नेताका लागि ६ जना प्रदेशसभा सदस्य आकांक्षी देखिएका छन् ।  वाम गठवन्धनले संसदीय दलको नेताको रुपमा त्रिलोचन भट्टलाई मुख्यमन्त्री बनाउने लगभग निश्चित भए पनि कांग्रेसले दलको नेता चयन गर्न सकेको छैन ।
प्रदेश सभा सदस्यमध्ये डाक्टर रणवहादुर रावल, भरत खड्का, कर्ण मल्ल, गोविन्द बोहोरालाई मुख्य दावेदारका रुपमा हेरिएको छ । त्यसबाहेक डिल्लीराज पन्त र यज्ञराज पाठक पनि दलको नेताका लागि प्रयासरत छन् ।
कतिपय नेताले दलको नेताका लागि सहयोग गर्न आग्रह गर्दै प्रधानमन्त्री तथा पार्टी सभापति शेरबहादुर देउवा पत्नी आरजु राणा देउवालाई पनि भेट गरिसकेका छन् । आरजुले पनि आफू निकटका व्यक्तिलाई दलको नेता बनाउन केन्द्रीय प्रतिनिधिलाई दबाब दिएको बताइएको छ । 
खड्का आफु ४४ वर्षदेखि राजनीतिमा अनवरत रुपमा लागेकोले संसदीय दलको नेता आफु हुनुपर्ने बताउँछन । “रहर र ईच्छाभन्दा पनि राम्रो काम ईमान्दारीपूर्वक गर्नका लागि मैले दावी गरेको हुँ,” उनले भने, “यसअघिको अनुभव भएको र सशक्त प्रतिपक्षको भुमिका निर्वाह गर्न सक्ने क्षमता मसँग छ । सवैले मलाई संसदीय दलको नेता बनाउनेछन् भन्ने आशा छ ।”
डा. रावल पनि आफ्नो नाममा सहमति जुट्नेमा  विश्वस्त देखिन्छन् । सबै सदस्यहरुले त्यही प्रतिवद्धता जनाउनुभएको छ,” रावलले भने, “यसमा सवै साथीहरुले अप्रत्यक्ष रुपमा मलाई नै सहयोग गर्ने भनेका छन । म नै संसदीय दलको नेता हुन्छु भन्नेमा ढुक्क छु ।” 
डडेल्धुरा जिल्ला सभापति मल्ल पनि जिल्ला हाँकेका कारण आफु संसदीय दलको नेता हुने बताउँछन । “मैले दुई कार्यकाल जिल्ला हाँकेको अनुभव छ । सवैले मेरो नेतृत्व हेरेका छन र पत्याएका छन्,”उनले भने, “प्रदेश सभाका सबै सदस्यमध्ये जिल्ला सभापति म एक्लै भएकोले मलाई नै संसदीय दलको नेता बनाउँछन ।” 
डडेल्धुराका प्रदेशसभा सदस्य गोविन्द बोहरासँगै कैलालीका प्रदेशसभा सदस्य डिल्लीराज पन्त र कञ्चनपुरका प्रदेशसभा सदस्य यज्ञराज पाठकले पनि संसदीय दलको नेतामा आफ्नो दाबी गरिरहेका छन । 
१४ जना प्रदेश सभा सदस्य रहेको प्रदेश नम्बर ७ कांग्रेसमा संसदीय दलको नेता चयनका लागि कांग्रेसले केन्द्रीय सदस्य एनपी सावदलाई प्रतिनिधि खटाएको छ । प्रदेश नं ४ मा नेकपा ९एमाले०को संसदीय दलको नेतामा पृथ्वीसुब्बा गुरुङ सर्वसम्मत निर्वाचित बनृका छन्। 
संसदीय दलको नेताका लागि एमालेको केन्द्रीय सचिवसमेत रहेका पृथ्वीसुब्बा गुरुङ र पार्टीको प्रदेश नं ४ का संयोजक किरण गुरुङ इच्छुक देखिएपछि सर्वसम्मतिका लागि पहल गरिएको थियो । 
सर्वसम्मति गर्न आज शान्ति वनबाटिकास्थित नेकपा एमालेको जिल्ला कार्यालयमा पार्टीका केन्द्रीय निर्वाचन आयोगका अध्यक्ष सोमनाथ अधिकारी प्यासी, प्रतिनिधिसभा सदस्यहरू रवीन्द्र अधिकारी, खगराज अधिकारीलगायत नेतासहित प्रदेशसभा सदस्य सहभागी बैठकले पृथ्वीसुब्बालाई सर्वसम्मत गरेको हो । 
संसदीय दलको नेतामा सर्वसम्मत भएपछि नेता गुरुङले पार्टीका नेताको सहजता एवं प्रदेश नं ४ का संयोजक प्रदेशसभा सांसद किरण गुरुङको प्रस्तावमा आफू सर्वसम्मत निर्वाचित भएको बताए । 
वाम गठबन्धनको अर्को दलले पनि संसदीय दलको नेता चुनिसकेको बताउँदै उनले दुवै दलको संसदीय दलको नेता चुनिएको कुरा प्रदेश प्रमुखलाई जानकारी गराउँदै हाम्रो बहुमत संख्या छ भनी मुख्यमन्त्रीको दाबी गर्ने बताए । 
प्रदेशसभा सदस्य किरण गुरुङले पार्टीको बृहत् एकता र यो प्रदेशको संयोजक एवं अभिभावकको हैसियले आफ्नै पहलमा सर्वसम्मत गरिएको बताए । नेपाली कांग्रेसका नेता विमलेन्द्र निधिले संघीय संसदले पूर्णता पाएसँगै नेपाली कांग्रेस सरकारबाट बाहिरिने बताएका छन् । 
कांग्रेस नेता निधिले पार्टीका तर्फबाट समानुपातिकतर्फ निर्वाचित हुनेको सूची निर्वाचन आयोगमा पठाउने अन्तिम गृहकार्य गरिरहेको भन्दै नेता निधिले आगामी साता कांग्रेस सरकारबाट बाहिरिने बताए ।  
नेपाल दुग्ध विकास संस्थान कर्मचारी संघको १० औं महाधिवेशनको काठमाडौंमा उद्घाटन गर्दै निधिले राजनीतिक अस्थिरताका कारण सरकारी संस्थानहरु धरासायी भएको बताए । उनले जनतामाझ विश्वसनीयता आर्जन गरेका यस्ता सार्वजनिक संस्थान यो अवस्थामा पुग्नुमा मुख्य जिम्मेवारी नेतृत्वको भएको उल्लेख गरे । ३ नम्बर प्रदेशको मुख्यमन्त्री एमाले प्रदेशसभा संसदीय दलका नेता डोरमणि पौडेल नियुक्त भएका छन् । एमाले–माओवादी केन्द्रले संयुक्त पत्र पठाएपछि प्रदेश प्रमुख अनुराधा कोइरालाले पौडेललाई मुख्यमन्त्री चयन गरेकी हुन् । पौडेल मकवानपुर– १ (ख)बाट २० हजार ७०३ मत ल्याएर निर्वाचित भएका हुन् ।
मुख्यमन्त्रीको सपथ सोमबार ९ बजेका लागि तय भएको छ भने पद बहाली ११ बजे हुनेछ । ११० सदस्यीय प्रदेशसभामा एमाले एक्लैको बहुमत (५८ सांसद्) छ । त्यसैले पौडेलले विश्वासको मत जित्नुपर्नेछैन । नेकपा माओवादी केन्द्रका अध्यक्ष पुष्पकमल दाहाल ‘प्रचण्ड’ले राष्ट्र र जनताको आवश्यकता अनुसार आफूले जस्तोसुकै राजनीतिक निर्णय लिन पनि सक्ने बताएका छन् ।
आइतबार चितवनमा पत्रकारसँग कुराकानी गर्दै उनले अहिलेको सन्दर्भमा आफूले अघि सारेको यो भनाइको अर्को राजनीतिक अर्थ नलगाउन पनि आग्रह गरे ।
दुई पार्टी एकीकरणका सन्दर्भमा उनले भने, “म काठमाडौँ गएपछि कुराकानी हुन्छ । मेरो चाहना छ दुई तीन दिनभित्रै एकता टुंगियोस्, अब कुरा नलम्बियोस् ।”
उनले भने, “पार्टी एकीकरण लम्बिएलाजस्तो भन्दा पनि टुंगिएलाजस्तो मैले देखिरहेको छु ।”
प्रचण्डले भरतपुरमा आयोजित एक कार्यक्रममा देशको हित नहुने भएमा आफूले फड्को मार्ने बताएका थिए । नेकपा (एमाले) र माओवादी केन्द्रबीच पार्टी एकताको बैठक चलिरहँदा अध्यक्ष दाहालको यस्तो प्रतिक्रिया बाहिर आएको हो । प्रदेश नं ४ मा नेकपा एमालेको संसदीय दलको नेतामा पृथ्वीसुब्बा गुरुङ सर्वसम्मत निर्वाचित भएका छन् । संसदीय दलको नेताका लागि एमालेको केन्द्रीय सचिवसमेत रहेका गुरुङ र पार्टीको प्रदेश नं ४ का संयोजक किरण गुरुङ इच्छुक देखिएपछि सर्वसम्मतिका लागि पहल गरिएको थियो । 
सर्वसम्मति गर्न आज शान्ति वनबाटिकास्थित नेकपा एमालेको जिल्ला कार्यालयमा पार्टीका केन्द्रीय निर्वाचन आयोगका अध्यक्ष सोमनाथ अधिकारी प्यासी, प्रतिनिधिसभा सदस्यहरू रवीन्द्र अधिकारी, खगराज अधिकारीलगायत नेतासहित प्रदेशसभा सदस्य सहभागी बैठकले पृथ्वीसुब्बालाई सर्वसम्मत गरेको हो । 
संसदीय दलको नेतामा सर्वसम्मत भएपछि नेता गुरुङले पार्टीका नेताको सहजता एवं प्रदेश नं ४ का संयोजक प्रदेशसभा सांसद किरण गुरुङको प्रस्तावमा आफू सर्वसम्मत निर्वाचित भएको बताए । 
वाम गठबन्धनको अर्को दलले पनि संसदीय दलको नेता चुनिसकेको बताउँदै उनले दुवै दलको संसदीय दलको नेता चुनिएको कुरा प्रदेश प्रमुखलाई जानकारी गराउँदै हाम्रो बहुमत संख्या छ भनी मुख्यमन्त्रीको दाबी गर्ने बताए । 
प्रदेशसभा सदस्य किरण गुरुङले पार्टीको बृहत् एकता र यो प्रदेशको संयोजक एवं अभिभावकको हैसियले आफ्नै पहलमा सर्वसम्मत गरिएको बताए । नेकपा एमालेले समानुपातिकतर्फका ४१ जना सांसदको टुंगो लगाएको छ । आइतबार बसेको पार्टी स्थायी कमिटीको बैठकले नाम सिफारिस गरेको हो । सिफारिस गरिएका नामहरूमा उद्योगपति मोतिलाल दुगडदेखि रामकुमारी झाँक्रीसम्म छन् ।
प्रतिनिधिसभा सदस्यको उम्मेदवारको नाम पार्टीले प्राप्त गरेको सिट संख्या अनुसार समावेशी समूहसमेत मिलाई छनोट गरिएको सचिज प्रदीप ज्ञवालीले जानकारी दिए । नामावली आजै निर्वाचन आयोगसमक्ष पेश गरिएको उनको भनाइ छ ।
सूची 
१.     मुकुन्द न्यौपाने (खसआर्य/पुरुष)
२.    विजय सुब्बा (आदिवासी जनजाति/पुरुष)
३.    मोहन बानियाँ (पिछडिएको क्षेत्र/पुरुष)
४.    मोतीलाल दुगड (मधेसी/पुरुष)
५.    थममाया थापा (आदिवासी जनजाति/महिला)
६.    डा. शिवमाया तुम्वाहाम्फे (आदिवासी जनजाति/महिला)
७.    सुजिता शाक्य (आदिवासी जनजाति/महिला)
८.    रामकुमारी झाँक्री (आदिवासी जनजाति/महिला)
९.    बिना श्रेष्ठ (आदिवासी जनजाति/महिला)
१०.    कु. तुल्सी थापा (आदिवासी जनजाति/महिला)
११.    नबिना लामा (आदिवासी जनजाति/महिला)
१२.    शान्ति माया तामाङ पाख्रिन (आदिवासी जनजाति/महिला)
१३.    कुमारी मेचे (आदिवासी जनजाति/महिला)
१४.    बिनादेवी बुढाथोकी मगर (आदिवासी जनजाति/महिला)
१५.    राधा कुमारी ज्ञवाली (खसआर्य/महिला)
१६.    बिन्दा पाण्डे (खसआर्य/महिला)
१७.    गोमा देवकोटा (खसआर्य/महिला)
१८.    कल्याणी कुमारी खड्का (खसआर्य/महिला)
१९.    निरुदेवी पाल (खसआर्य/महिला)
२०.    मनकुमारी जिसी (खसआर्य/महिला)
२१.    मायादेवी न्यौपाने (खसआर्य/महिला)
२२.    विष्णु शर्मा (खसआर्य/महिला)
२३.    सरिता न्यौपाने (खसआर्य/महिला)
२४.    मैना कुमारी भण्डारी (खसआर्य/महिला)
२५.    तीर्था गौतम (खसआर्य/महिला)
२६.    शान्ता चौधरी (थारु/महिला)
२७.    लक्ष्मीकुमारी चौधरी (थारु/महिला)
२८.    गंगा चौधरी (सत्गौवा) (थारु/महिला)
२९.    निरादेवी जैरु (दलित/महिला)
३०.    बिमला विश्वकर्मा (दलित/महिला)
३१.    बिमला विक (दलित/महिला)
३२.    पार्वतीकुमारी विसुंखे (दलित/महिला)
३३.    सानु शिवा (दलित/महिला)
३४.    आशाकुमारी विक (दलित/महिला)
३५.    जुलीकुमारी महतो (मधेसी/महिला)
३६.    डा. पुष्पा कुमारी कर्ण कायस्त (मधेसी/महिला)
३७.    सरलाकुमारी यादव (मधेसी/महिला)
३८.    रेखाकुमारी झा (मधेसी/महिला)
३९.    सरिताकुमारी गिरी (मधेसी/महिला)
४०.    कालिला खान (मुस्लिम/महिला)
४१.    समिना हुसेन  (मुस्लिम/महिला)। प्रदेश ६ को सभामुखमा एमाले उमेदवार राजबहादुर शाहीको एकल उमेदवारी परेको छ । वाम गठबन्धनको भागवण्डामा एमाले कोटामा परेको सभामुखमा शाहीको मात्रै उमेदवारी परेपछि उनी निर्विरोध भएका हुन् । शाही दैलेख– २ क बाट विजयी सांसद् हुन् ।
यद्यपि विजयी घोषणा भने सोमबार दिउँसो १ बजेमात्रै हुने प्रदेशसभा सचिवालयले जानकारी दिएको छ । ४० सदस्यीय प्रदेशसभामा एमालेका २० सदस्य छन् भने माओवादीका १३ र कांग्रेसका ६ सांसद् छन् । मुख्यमन्त्रीमा भने माओवादी केन्द्रका महेन्द्रबहादुर शाहीको नाम सर्वसम्मत सिफारिस भइसकेको छ । नेकपा एमालेले उद्योगपति मोतिलाल दुगडलाई सांसद बनाउने निर्णय गरेको छ । आइतबार बसेको एमाले स्थायी कमिटीको बैठकले समानुपातिकबाट दुगडसहित चार जना पुरुष र ३७ जना महिलालाई सांसद सिफारिस गर्ने निर्णय गरेको हो ।
उद्योगपति दुगडले केही समयअघि नवनेपाल निर्माण पार्टी खोलेर एमालेमा विलय गराएका थिए । त्यस्तै समानुपातिकतर्फ सांसद बन्नेमा संस्कृतिकर्मी विजय सुब्बा पनि छन् ।
एमाले परित्याग गरी संघीय समाजवादी खोल्न भूमिका खेलेका सुब्बा पछि एमालेमै फर्किएका थिए । त्यस्तै स्थायी कमिटी सदस्य मुकुन्द न्यौपाने र मोहन बानियाँ पनि समानुपातिकबाट सांसद् सिफारिस भएका छन् । नेकपा माओवादी केन्द्रका अध्यक्ष पुष्पकमल दाहाल ‘प्रचण्ड’ले खेलले विभिन्न देशहरुबीच क्षेत्रीय सम्बन्ध विस्तार र प्रगाढमा उल्लेखनीय सहयोग पुग्ने बताएका छन् ।
चितवनको पर्यटकीय नगरी पटिहानीमा सुरू भएको प्रथम मेयर कप अन्तर्राष्ट्रिय महिला भलिबल प्रतियोगितामा बोल्दै प्रचण्डले खेलले नै सम्बन्ध सुधारमा कडीको काम गर्ने उल्लेख गरे ।
यहाँ आयोजित भलिबल प्रतियोगितामा नेपाल, भारत र वंगलादेशका गरी कुल सात टिम सहभागी छन् । आफ्नै सरकारको पालामा भलिबललाई राष्ट्रिय खेल आयोजना गरिएको भन्दै प्रचण्डले यस खेलको महत्व झनै बढ्नेमा विश्वस्त रहेको बताए ।
कार्यक्रममा भरतपुर महानगरकी मेयर रेणु दाहाल, जिल्लाका सुरक्षा निकायका प्रमुख, नेपाल भलिबल संघका केन्द्रीय अध्यक्ष मनोरञ्जन रमण श्रेष्ठलगायतको उपस्थिति रहेको थियो ।
कार्यक्रम भलिबल खेलका मूल आयोजक समिति संयोजक वडा नम्बर २२ का वडाध्यक्ष विष्णुराज महतोको अध्यक्षतामा सम्पन्न भएको थियो । प्रदेश नं ३ का मुख्यमन्त्रीमा प्रदेशसभा सदस्य डोरमणि पौडेललाई नियुक्त गरियोस् भन्ने प्रस्ताव ३ नं प्रदेश कार्यालय, बसपार्क, हेटौँडामा आज अपराह्न १ बजे दर्ता गरिएको छ । 
नेकपा एमालेका रामेश्वर फुयाँल काठमाडौँ प्रस्तावक र नेकपा माओवादी केन्द्र संसदीय दलका नेता शालिकराम जम्मकटेल धादिङको समर्थनमा त्यससम्बन्धी पत्र प्रदेश कार्यालयका सचिव चतुर्भुज ज्ञवालीसमक्ष प्रस्तुत गरिएको छ । तत्कालीन हेटौँडा नगरपालिकामा दुई पटक प्रमुख चलाएका पौडेल शुक्रबार एमाले ३ नं प्रदेश संसदीय दलमा निर्वाचित भएका थिए । उनी नेपाल नगरपालिका संघका अध्यक्ष पनि थिए । प्रदेश नं ३ प्रदेशसभा उपसभामुखका लागि प्रदेशसभा सदस्य राधिका तामाङको एकमात्र उम्मेदवारी दर्ता भएको छ । 
उपसभामुख पदको प्रस्तावकमा नेकपा एमाले संसदीय दलका नेता डोरमणि पौडेल र नेकपा माओवादी केन्द्र संसदीय दलका उपनेता कुमारी मोक्तानले समर्थन गरेका थिए । 
नुवाकोट १ क बाट प्रदेशसभामा निर्वाचित ३४ वर्षीय तामाङ शिवपुरी गाउँपालिका–३ की हुन् । पार्टीका केन्द्रीय सदस्य एवं पूर्व कृषि राज्यमन्त्री तामाङ सशस्त्र युद्धकालका बेला नुवाकोट जनसरकार प्रमुख थिइन् । 
यसैबीच आज अपराह्न २ बजे बस्ने प्रदेशसभा बैठकपूर्व निर्विरोध निर्वाचित सभामुख सानुकुमार श्रेष्ठलाई संसद् सचिवालयमा शपथ गराइने प्रदेशसभा सचिवालयका सचिव डा रोजनाथ पाण्डेले बताए । प्रदेश नं ३, प्रदेशसभामा कूल ११० सदस्य छन् । एमाले प्रदेश ४ संसदीय दलको नेता एमाले सचिव पृथ्वीसुब्बा गुरुङ हुने भएका छन् । आइतबार पोखरामा संगठन विभाग प्रमुखसमेत रहेका पृथ्वीसुब्बालाई मुख्यन्त्री बनाउने सहमति भएपछि उनी दलको नेता चुनिने भएका हुन् ।
मुख्यमन्त्रीमा पार्टी सचिव किरण गुरूङसमेत प्रत्यासी थिए । प्रदेश संयोजकसमेत रहेका गुरूङलाई केन्द्रीय नेताले नै मनाएपछि उनी पछि हट्न राजी भएका हुन् ।
दलको नेतामा सहमति जुटेपछि केहीबेरपछि बस्ने संसदीय दलको बैठकले नेता चयन गर्ने नेताहरूले जानकारी दिएका छन् । पृथ्वीसुब्बा गुरूङ लमजुङ ख बाट प्रदेशसभामा विजयी सांसद हुन् भने किरण तनहुँ– २ ख बाट निर्वाचित हुन् । उपप्रधान एवं ऊर्जामन्त्री कमल थापाले अझै मुलुकमा ४० प्रतिशत जनता विद्युत्को पहुँचबाट टाढा रहेको बताएका छन् । मिडिया नेपाल कञ्चनपुरले भीमदत्तनगरमा आयोजना गरेको पत्रकार सम्मेलनमा उनले आगामी पाँच वर्षभित्र हरेक घरमा विद्युत् सेवा पुर्याउने लक्ष्यअनुसार सरकारले काम अघि बढाएको जानकारी दिए । 
आगामी १० वर्षभित्र १७ हजार मेगावाट विद्युत् उत्पादन गर्ने सरकारको तयारी रहेको बताउँदै ऊर्जामन्त्री थापाले प्रदेश नंं ७ मा जलविद्युत्को अथाह सम्भावना रहेको जानकारी दिए । “नौ महिनाभित्र अपर तामाकोशी जलविद्युत् आयोजना सम्पन्न हुँदैछ,” उपप्रधानमन्त्री थापाले भने, “शनिबार उद्घाटन गरिएको चमेलिया जलविद्युत् आयोजना प्रदेश नं ७ मा अहिलेसम्मको ठूलो आयोजना हो । 
राष्ट्रिय प्रजातन्त्र पार्टीका अध्यक्षसमेत रहेका उपप्रधान एवं ऊर्जामन्त्री थापाले प्रतिनिधिसभाको प्रत्यक्ष र समानुपातिकतर्फ उम्मेदवार खडा नगर्नु ठूलो गल्ती भएको बताए । “प्रत्यक्षतर्फ १६५ निर्वाचन क्षेत्रमा हामीले पाँच क्षेत्रमा मात्रै उम्मेदवारी दियौँ । उम्मेदवार नभएका कारण पनि समानुपातिकमा मत आएन,” उनले भने ।  आगामी दिनमा समेत हिन्दू राष्ट्र पार्टीको प्रमुख एजेण्डा रहने र त्यसका निम्ती सडक संघर्ष गर्दै अघि बढिने उनले बताए । एमाले प्रदेश नम्बर १ संसदीय दलको बैठकले प्रदीपकुमार भण्डारीलाई सभामुख बनाउने सर्वसम्मत निर्णय गरेको छ । दलका नेता शेरधन राईको अध्यक्षतामा आइतबार बिहान बसेको प्रदेश संसदीय दलको बैठकले भण्डारीलाई सभामुखको उमेदवार बनाउने निर्णय गरेको हो ।
भण्डारी सुनसरी– १ (क)बाट प्रदेशसभामा निर्वाचित सांसद् हुन् । निर्वाचन आयोगले राष्ट्रियसभा निर्वाचनको परिणाम राष्ट्रपति विद्यादेवी भण्डारीलाई बुझाएको छ । निर्वाचन आयोगका पदाधिकारीहरुले आइतबार बिहान ११  बजे राष्ट्रपति भवन शितल निवासमा पुगेर राष्ट्रपति भण्डारीलाई राष्ट्रियसभा निर्वाचनको परिणाम बुझाएका हुन् । 
संवैधानिक व्यवस्थाअनुसार राष्ट्रियसभा निर्वाचनको परिणाम राष्ट्रपतिलाई बुझाइएको निर्वाचन आयोगका प्रवक्ता नवराज ढकालले जानकारी दिए । बुधबार ५६ सदस्यका लागि भएको राष्ट्रियसभा निर्वाचनको परिणाम बिहीबार सार्वजनिक गरिएको थियो । सो विवरण आयोगले ७ दिनभित्र राष्ट्रपति समक्ष पेश गर्ने संवैधानिक व्यवस्था छ ।
राष्ट्रियसभा निर्वाचनमा एमाले २६ सिटमा विजयी भएर पहिलो दल बन्न सफल भएको थियो । त्यसैगरी नेपाली कांग्रेस १३, नेकपा माओवादी केन्द्र १२, राष्ट्रिय जनता पार्टी, नेपाल २ र संघीय समाजवादी फोरम, नेपाल २ स्थानमा विजयी भएका छन् । ५९ सदस्यीय राष्ट्रियसभालाई पूर्णता दिन राष्ट्रपतिले सरकारको सिफारिसमा ३ सदस्य मनोनित गर्ने संवैधानिक व्यवस्था छ । निर्वाचन आयोगले ढिलोमा फागुन ५ गतेभित्र प्रतिनिधिसभाको सम्पूर्ण निर्वाचन परिणाम पनि राष्ट्रपतिसमक्ष पेश गर्ने तयारी गरेको छ । निर्वाचनको सम्पूर्ण परिणाम बुझाएपछि नयाँ सरकार गठनका लागि बाटो खुला हुनेछ । एमाले स्थायी कमिटीको बैठक आज बसिरहेको छ । केही बेरअघि पार्टी कार्यालय धुम्बाराहीमा सुरु भएको बैठकमा समसामयिक राजनीतिक परिस्थितिबारे छलफल गरिने नेताहरूले जानकारी दिएका छन् । त्यस्तै बैठकमा एमाले–माओवादीबीच पार्टी एकताबारे भएको पछिल्लो प्रगतिबारे पनि अध्यक्ष केपी ओलीले ब्रिफिङ गर्नेछन् ।
सरकारले पछिल्लो समय गरेका निर्णयप्रति एमाले रूष्ट छ । निर्वाचन आयोगले प्रतिनिधिसभाको समानुपातिकतर्फको निर्वाचन परिणाम सार्वजनिक गरिसकेकाले पार्टीले पठाउने नामका सन्दर्भमा पनि एमाले छलफलमा छ । नेकपा एमालेले प्रतिनिधिसभाको समानुपातिक नामावली टुङ्गो लगाउन स्थायी समितिको बैठक बोलाएको छ । प्रतिनिधिसभाको  समानुपातिक नामावली टुङ्गो लगाउन ११ : ३० मा पार्टी कार्यालय धुम्बाराहीमा बैठक राखिएको हो ।
बैठकमा पार्टी एकता र सरकार गठनको बारेमा पनि छलफल हुने नेताहरुले बताएका छन् । नेकपा माओवादी केन्द्रका अध्यक्ष ‘प्रचण्ड’ले वैदेशिक लगानीबारे प्राथमिकताका आधारमा राज्यले स्पष्ट नीति बनाउनुपर्नेमा जोड दिएका छन् । 
नेपाल अण्डा उत्पादक संघको १४औं साधारण सभा तथा आठौँ अधिवेशन एवम् भवन शिलान्यास कार्यक्रममा सम्बोधन गर्दै अध्यक्ष प्रचण्डले विदेशबाट आउने लगानीका प्राथमिक क्षेत्र निर्धारण गर्नुपर्नेमा जोड दिए । 
प्रचण्डले भने, “विश्वव्यापीकरणको वर्तमान समयमा हामीलार्इ कतिपय क्षेत्रमा वैदेशिक लगानी चाहिन्छ । तर, कुन कुन क्षेत्रमा लगानी भित्र्याउने भन्ने विषयमा राज्यले स्पष्ट नीति बनाउन जरुरी छ ।” राज्यको स्पष्ट नीति नबन्दा यसले आम उद्यमीलाई नै विस्थापित हुने खतरा बढाएको उनको तर्क छ । 
अण्डा उत्पादक व्यवसायीहरूले कृषि तथा पशुपालनका क्षेत्रमा वैदेशिक लगान भित्रिएको खण्डमा स्वदेशी व्यवसायी र किसानहरू मारमा पर्ने भन्दै प्रचण्डको ध्यानाकर्षण गराएका थिए ।
प्रचण्डले कृषि क्षेत्रमा आधुनिकीकरण गरेर देशलाई आत्मनिर्भर अर्थतन्त्रतर्फ अघि बढाउन सकिने विश्वास व्यक्त गरे । 
आफूले समृद्द नेपालको सपना देखेको बताउँदै अध्यक्ष प्रचण्डले देशभक्तिपूर्ण भावनाले जनमुखी भएर सबैले काम गर्नुपर्ने बताए । चुनावमार्फत जनताले यही समृद्धिको अभियानलाई अनुमोदन गरेकोले अब बन्ने सरकारले कृषि लगायतका क्षेत्रमा आम किसान, व्यवसायीहरूको बृहत्तर हितका पक्षमा काम गर्ने बताउ । 
जनताको पक्षमा काम गर्ने सरकार बनेको अवस्थामा वैदेशिक लगानीदेखि अनुदानसम्मका विषयमा जनमुखी नीतिको व्यवस्था गर्न सकिने प्रचण्डले विश्वास व्यक्त गरे । 
कार्यक्रमका वक्ताहरूले नेपाल कुखरा र अण्डा उत्पादनमा आत्मनिर्भर भए पनि राज्यका तर्फबाट उचित नीतिसहित सहयोग गर्न प्रचण्डसमक्ष माग गरेका थिए । संघीय समाजवादी फोरम नेपाल र राष्ट्रिय जनता पार्टीबीच प्रदेश नम्बर २ मा मुख्यमन्त्री, सभामुख र मन्त्रीहरु चयनका लागि सहमति जुटेको छ ।
सहमतिअनुसार २ नम्बर प्रदेशको मुख्यमन्त्री फोरम नेपालले प्राप्त गर्नेछ भने सभामुख राजपाले ।
फोरम नेपालले मुख्यमन्त्री, आन्तरिक मामिला तथा कानुन मन्त्रालय, आर्थिक मामिला तथा योजना मन्त्रालय, भूमि व्यवस्था, कृषि तथा सहकारी मन्त्रालय र उपसभामुख पाउनेछ ।
त्यसैगरी राजपाले सभामुख, भौतिक पूर्वाधार मन्त्रालय, सामाजिक विकास मन्त्रालय, उद्योग पर्यटन, वन तथा वातावरण मन्त्रालय लिने सहमति भएको छ । सहमतिपत्रमा फोरम नेपालका अध्यक्ष उपेन्द्र यादव र राजपाका संयोजक महन्थ ठाकुरले हस्ताक्षर गरेका छन् । प्रदेश नम्बर ७ को सभामुखमा नेकपा एमालेका अर्जुन बहादुर थापा निर्विरोध सभामुख चयन हुने निश्चित भएको छ । तोकिएको समयभित्र उनले मात्रै मनोनयन दर्ता गराएका थिए ।
वाम गठबन्धनका तर्फबाट थापालाई सभामुखको उमेदवारका रुपमा मनोनयन दर्ता गर्न लगाईएकोमा अरु कसैको उमेदवारी नपरेपछि उनी निर्विरोध हुने निश्चित भएको हो ।
बझाङ प्रदेश सभा १ बाट प्रदेशसभामा थापा निर्वाचित भएका थिए । थापाको प्रस्तावकमा कैलाली क्षेत्र नम्बर ४ को १ बाट प्रदेशसभामा निर्वाचित सदस्य तथा नेकपा एमाले कैलालीका अध्यक्ष दीर्घ सोडारी र समर्थकमा माओवादी केन्द्र प्रदेश संसदीय दलका नेता त्रिलोचन भट्ट रहेका छन् । सभामुखको आधिकारीक घोषणा भने आईतबार बस्ने प्रदेशसभाको वैठकले गर्नेछ । नेपाली काँग्रेसका अधिकांश केन्द्रीय सदस्यले काँग्रेसले आगामी पाँच वर्षसम्म सत्ता मोह त्याग्नुपर्ने धारणा राखेका छन् । 
नेकाका पूर्वसभापति तथा पूर्वप्रधानमन्त्री स्व सुशील कोइरालाको दोस्रो स्मृति सभालाई काठमाडौँमा सम्बोधन गर्दै केन्द्रीय सदस्य प्रकाशमान सिंह, अर्जुन नरसिंह केसी, चन्द्र भण्डारी , प्रदीप पौडेल र गुरुराज घिमिरेले सो धारणा राखेका हुन् । 
उहाँहरुले पार्टीलाई शुद्घीकरण, सुदृढीकरण र नयाँ दिशामा लैजान स्वयं युवावर्गले कुनै नेताको पछि नलागी आफ्नो क्षमताको विकास गर्दै निष्ठा र स्वाभिमानको राजनीति गर्न सल्लाह दिएका थिए । 
नेपाल विद्यार्थी संघ ३ नं प्रदेशको आयोजनामा सञ्चालन भएको स्मृति सभामा प्रमुख नेता प्रकाशमान सिंहले पार्टी विधि प्रक्रिया र विधानअनुरुप सञ्चालन हुन नस्कँदा कार्यकर्तामा निरासा उत्पन्न भएकाले पराजय व्यहोर्नु परेको बताए । उनले काँग्रेस हारेको नभई आफ्नै कारण पछि परेको बताउँदै सबैले आ–आफ्नो स्थानबाट कमीकमजोरी स्वीकार्दै अगाडि बढ्नुपर्ने विचार व्यक्त गरे । 
सादगी जीवन र स्वच्छ विचारका धनी स्व कोइरालाको नेतृत्वमा नेपालमा संघीय गणतन्त्र नेपालको संविधान –२०७२ जारी भएको थियो । 
कार्यक्रममा अर्का केन्द्रीय सदस्य अर्जुननरसिंह केसीले स्व कोइराला निष्ठा, पारदर्शी र समाजवादी नेता रहेको धारणा राखे । 
केन्द्रीय सदस्य प्रदीप पौडेलले राष्ट्रिय तथा अन्तर्राष्ट्रिय समुदायले कांग्रेसलाई हेर्ने दृष्टिकोण सकारात्मक रहेको चर्चा गर्दै काँग्रेसले आगामी पाँच वर्षसम्म पार्टीलाई गुट–उपगुटबाट मुक्त बनाउन लाग्ने हो भने नेपालमा कम्युनिष्ट पार्टीको अस्तित्व नै नरहने बताए। 
केन्द्रीय सदस्य चन्द्र भण्डारीले संसारबाट फालिएको र तिरस्कृत भएको कम्युनिष्टसँग काँग्रेस डराउन नपर्ने भन्दै पार्टीभित्र मौलाउँदै गएको विकृति र विसंगतिविरुद्ध पार्टीलाई एक ढिक्का बनाउनुपर्ने बताए। 
कार्यक्रममा केन्द्रीय सदस्य गुरुराज घिमिरेले प्रजातान्त्रिक पार्टीमा फरक मत राख्न सकिन्छ र पाउने अधिकार हुन्छ भने । प्रतिनिधिसभा सदस्य समानुपातिक निर्वाचन प्रणालीतर्फ स्थान प्राप्त गरेका पाँच राजनीतिक दललाई तीन दिनभित्र उम्मेदवारको नामावलीको विवरण पठाउन निर्देशन दिएको छ । 
समानुपातिक निर्वाचनतर्फ दलले प्राप्त गर्ने स्थान संख्याबारे आज औपचारिक रुपमा जानकारी दिँदै आयोगले यसअघि बन्दसूचीमा पेश गरिएको नामलाई समानुपातिक र समावेशिताको आधार मिलाएर यही माघ २९ गतेभित्र पठाउन दलहरुलाई पत्रचार गरिएको जनाएको छ । आयोगका अनुसार समानुपातिकतर्फ नेकपा (एमाले)ले ४१, नेपाली काँग्रेसले ४०,नेकपा माओवादी केन्द्रले १७ तथा राष्ट्रिय जनता पार्टी नेपाल र संघीय समाजवादी फोरम नेपालले छ–छ स्थान प्राप्त गरेका छन् । 
प्रतिनिधिसभा सदस्य निर्वाचन प्रणालीतर्फ ४९ दलले बन्दसूची पेश गरेकामा एमाले (३१,७३,४९४), काँग्रेस (३१,२८,३८९) माओवादी केन्द्र (१३,०३,७२१), राजपा (४७२,२५४) र समाजवादी फोरम (४७०,२०१) ले मात्र राष्ट्रिय राजनीतिक दलको मान्यता प्राप्त गर्न आवश्यक कूल सदर मतको न्यूनतम मत सीमा तीन प्रतिशत कटाएका छन् । 
बढी मत एमालेलाई 
उक्त निर्वाचनमा कूल सदर मत ९५ हजार ४४ लाख ७७९ रहेकामा सबैभन्दा बढी एमालेले ३३.२५ प्रतिशत मत प्राप्त गरेको मुख्य निर्वाचन अधिकृत वेगेन्द्र शर्मा पौड्यालले जानकारी दिए। एमाले प्रतिनिधिसभाको प्रत्यक्षतर्फ ८०, समानुपातिकतर्फ ४१ र राष्ट्रियसभा सदस्यमा २७ स्थान जित्न सफल भएको छ । समानुपातिकतर्फ सबैभन्दा कम मत ‘हाम्रो पार्टी’ले ४२६ अर्थात् (०.००४५) प्रतिशत मत प्राप्त गरेको छ । तीन प्रतिशतभन्दा कम मत प्राप्त गर्ने दल ४४ छन् । सदर मतमध्ये नौ लाख ९६ हजार ७२० मत खेर गएको थियो । 
समानुपातिक निर्वाचन प्रणालीतर्फ अब एमालेले ३७, काँग्रेसले २०, माओवादी केन्द्रले १६, राजपाले छ र संघीय समाजवादी फोरम नेपालले कम्तीमा पाँच महिलाको प्रतिनिधित्व सुनिश्चित गर्नुपर्ने आयोगले जनाएको छ । 
राष्ट्रियसभा निर्वाचनको नतिजा सार्वजनिक नभई प्रतिनिधिसभा सदस्यको समानुपातिकतर्फको निर्वाचनमा दलले प्राप्त गर्ने स्थान संख्या औपचारिक रुपमा सार्वजनिक गर्न नमिल्ने जनाउँदै आएको आयोगले बिहीबार राष्ट्रियसभाको निर्वाचनको नतिजा आएसँगै आज मत परिणाम सार्वजनिक गरेको हो । निर्वाचनको नतिजा यही पुस ११ नै तयार भए पनि कानूनी अड्चनका कारण आयोगको आजै बसेको बैठकले समानुपातिकतर्फको नतिजा स्वीकृत गरेको हो । आयोग यस वर्ष स्थानीय तह, प्रदेशसभा, प्रतिनिधिसभा र राष्ट्रियसभाको निर्वाचनको जिम्मेवारी सफलतापूर्वक रुपमा गराउन सफल भएको थियो । 
आचारसंहिता हट्यो 
आयोगले राष्ट्रियसभा सदस्य निर्वाचन प्रयोजनका लागि यही माघ १२ गतेदेखि लागू गरेको निर्वाचन आचारसंहिता आजदेखि हटाउने निर्णय गरेको छ प्रमुख निर्वाचन आयुक्त डा अयोधीप्रसाद यादवका अध्यक्षतामा आज बसेको बैठकले सो निर्णय गरेको आयोगका प्रवक्ता नवराज ढकालले जानकारी दिए । बैठकले सो निर्णयबारे प्रधानमन्त्री एवं मन्त्रिपरिषद्को कार्यालय, सम्पूर्ण मन्त्रालय तथा संवैधानिक निकायमा जानकारी दिन सचिवालयलाई निर्देशनसमेत दिइएको जनाएको छ । मुलुकका सातै प्रदेशमध्ये प्रदेश नं २ का महिला र दलित महिला पछाडि परेको एक कार्यक्रमका वक्ताले आज बताएका छन् । 
महिलावादी मञ्चको आयोजनामा आज यहाँ भएको ‘महिलाको स्थानीय तहको हक र अधिकार’ विषयको कार्यक्रममासांसद लीलानाथ श्रेष्ठले पछाडि परेका महिलाको विकास, रोजगारी, शिक्षा, स्वास्थ्य र सरकारी निकायमा आरक्षण हुनुपर्नेमा जोड दिए। 
कार्यक्रममा राष्ट्रिय मानवअधिकार आयोगका प्रवक्ता मोहना अन्सारी, वीरगन्ज महानगरपालिकाका उपप्रमुख शान्ति कार्की, प्रदेशसभा सदस्य अशोक यादव र नरेश यादव, लहान नगरपालिकाका उपप्रमुख सरियार चौधरीलगायतले संविधानले महिलाको स्थानीय तहमा ४० प्रतिशत र र केन्द्रमा ३३ प्रतिशत अधिकार सुनिश्चित गरे पनि त्यसको प्रभावकारी कार्यान्वयन नहुँदा महिला पछाडि परेको बताए । 
कार्यक्रममा प्रदेश नं २ का नगर उपप्रमुख, गाउँपालिका उपप्रमुख, महिला सदस्यलगायत २०० महिलाको सहभागिता छ । मन्त्रिपरिषद्को आजको बैठकले राष्ट्रियसमाभा मनोनित हुने तीन सदस्यका बारेमा निर्णय गर्न प्रधानमन्त्रीलाई जिम्मेवारी दिएको छ । 
प्रधानमन्त्रीको सरकारी निवास बालुवाटारमा बसेको बैठकले थप परामर्श गरी सो बारेमा निर्णय गर्न प्रधानन्त्रीलाई जिम्मा दिइएको बैठकपछि सरकारका प्रवक्ता एवं सूचना तथा सञ्चारमन्त्री मोहनबहादुर बस्नेतले जानकारी दिए । यसबारे शनिबारसम्म निर्णय बाहिर आउने मन्त्री बस्नेतले बताए। 
यही माघ २४ गते सम्पन्न राष्ट्रियसभा निर्वाचन सम्पन्न भएपछि मन्त्रिपरिषद्बाट सिफारिस भई राष्ट्रपतिबाट नियुक्त हुने तीन सदस्यबारे निर्णय हुन बाँकी छ । 
यसैगरी बैठकले राष्ट्रकवि माधवप्रसाद घिमिरेलाई नेपाली सेनाका मानार्थ सहायकरथीको दर्जा दिने, औद्योगिक बौद्धिकसम्बन्धी कानुन संशोधन र तर्जुमा गर्न सैद्धान्तिक सहमति दिने, नेपाल र कतारबीच सरकारी तथा उच्च ओहोदाका राहदानीवाहकलाई प्रवेशाज्ञाशुल्क छुट दिने निर्णय गरेको छ । 
त्यसैगरी बुढीगण्डकी आयोजनाको लगानीसम्बन्धी प्रतिवेदन स्वीकृत गरिएको, तपस्वी रामबहादुर बम्जनले आफ्नो आश्रयस्थल बनाएको बारा जिल्लाको वनक्षेत्रलाई धार्मिक वन घोषणा गर्ने निर्णय आजको बैठकले गरेको मन्त्री बस्नेतले जानकारी दिए। 
पत्रकारको जिज्ञासामा मन्त्री बस्नेतले सरकारले जथाभावी रुपमा रकम वितरण नगरेको स्पष्ट गरे ।  प्रतिनिधिसभा सदस्य समानुपातिक निर्वाचन प्रणालीतर्फ स्थान प्राप्त गरेका पाँच राजनीतिक दललाई तीन दिनभित्र उम्मेदवारको नामावलीको विवरण पठाउन निर्देशन दिएको छ । 
समानुपातिक निर्वाचनतर्फ दलले प्राप्त गर्ने स्थान संख्याबारे आज औपचारिक रुपमा जानकारी दिँदै आयोगले यसअघि बन्दसूचीमा पेश गरिएको नामलाई समानुपातिक र समावेशिताको आधार मिलाएर यही माघ २९ गतेभित्र पठाउन दलहरुलाई पत्रचार गरिएको जनाएको छ । आयोगका अनुसार समानुपातिकतर्फ नेकपा(एमाले)ले ४१, नेपाली काँग्रेसले ४०,नेकपा(माओवादी केन्द्र)ले १७  तथा राष्ट्रिय जनता पार्टी नेपाल र संघीय समाजवादी फोरम नेपालले छ–छ स्थान प्राप्त गरेका छन् ।
प्रतिनिधिसभा सदस्य निर्वाचन प्रणालीतर्फ ४९ दलले बन्दसूची पेश गरेकामा एमाले (३१,७३,४९४), काँग्रेस (३१,२८,३८९) माओवादी केन्द्र (१३,०३,७२१), राजपा (४७२,२५४) र समाजवादी फोरम (४७०,२०१) ले मात्र राष्ट्रिय राजनीतिक दलको मान्यता प्राप्त गर्न आवश्यक कूल सदर मतको न्यूनतम मत सीमा तीन प्रतिशत कटाएका छन् ।
बढी मत एमालेलाई
उक्त निर्वाचनमा कूल सदर मत ९५ लाख ४४ हजार ७७९ रहेकामा सबैभन्दा बढी एमालेले ३३.२५ प्रतिशत मत प्राप्त गरेको मुख्य निर्वाचन अधिकृत वेगेन्द्र शर्मा पौड्यालले जानकारी दिए  । एमाले प्रतिनिधिसभाको प्रत्यक्षतर्फ ८०, समानुपातिकतर्फ ४१ र राष्ट्रियसभा सदस्यमा २७ स्थान जित्न सफल भएको छ । समानुपातिकतर्फ सबैभन्दा कम मत ‘हाम्रो पार्टी’ले ४२६ अर्थात् (०.००४५) प्रतिशत मत प्राप्त गरेको छ । तीन प्रतिशतभन्दा कम मत प्राप्त गर्ने दल ४४ छन् । सदर मतमध्ये नौ लाख ९६ हजार ७२० मत खेर गएको थियो ।
समानुपातिक निर्वाचन प्रणालीतर्फ अब एमालेले ३७, काँग्रेसले २०, माओवादी केन्द्रले १६, राजपाले छ र संघीय समाजवादी फोरम नेपालले कम्तीमा पाँच महिलाको प्रतिनिधित्व सुनिश्चित गर्नुपर्ने आयोगले जनाएको छ । 
राष्ट्रियसभा निर्वाचनको नतिजा सार्वजनिक नभई प्रतिनिधिसभा सदस्यको समानुपातिकतर्फको निर्वाचनमा दलले प्राप्त गर्ने स्थान संख्या औपचारिक रुपमा सार्वजनिक गर्न नमिल्ने जनाउँदै आएको आयोगले बिहीबार राष्ट्रियसभाको निर्वाचनको नतिजा आएसँगै आज मत परिणाम सार्वजनिक गरेको हो । 
निर्वाचनको नतिजा यही पुस ११ नै तयार भए पनि कानूनी अड्चनका कारण आयोगको आजै बसेको बैठकले समानुपातिकतर्फको नतिजा स्वीकृत गरेको हो । आयोग यस वर्ष स्थानीय तह, प्रदेशसभा, प्रतिनिधिसभा र राष्ट्रियसभाको निर्वाचनको जिम्मेवारी सफलतापूर्वक रुपमा गराउन सफल भएको थियो ।
आचारसंहिता हट्यो
आयोगले राष्ट्रियसभा सदस्य निर्वाचन प्रयोजनका लागि यही माघ १२ गतेदेखि लागू गरेको निर्वाचन आचारसंहिता हटाउने निर्णय गरेको छ  प्रमुख निर्वाचन आयुक्त डा अयोधीप्रसाद यादवका अध्यक्षतामा बसेको बैठकले सो निर्णय गरेको आयोगका प्रवक्ता नवराज ढकालले जानकारी दिए । मन्त्रिपरिषद्को आजको बैठकले राष्ट्रियसमाभा मनोनित हुने तीन सदस्यका बारेमा निर्णय गर्न प्रधानमन्त्रीलाई जिम्मेवारी दिएको छ । 
प्रधानमन्त्रीको सरकारी निवास बालुवाटारमा बसेको बैठकले थप परामर्श गरी सो बारेमा निर्णय गर्न प्रधानन्त्रीलाई जिम्मा दिइएको बैठकपछि सरकारका प्रवक्ता एवं सूचना तथा सञ्चारमन्त्री मोहनबहादुर बस्नेतले जानकारी दिए । यसबारे शनिबारसम्म निर्णय बाहिर आउने मन्त्री बस्नेतले बताए । 
यही माघ २४ गते सम्पन्न राष्ट्रियसभा निर्वाचन सम्पन्न भएपछि मन्त्रिपरिषद्बाट सिफारिस भई राष्ट्रपतिबाट नियुक्त हुने तीन सदस्यबारे निर्णय हुन बाँकी छ । 
यसैगरी बैठकले राष्ट्रकवि माधवप्रसाद घिमिरेलाई नेपाली सेनाका मानार्थ सहायकरथीको दर्जा दिने, औद्योगिक बौद्धिकसम्बन्धी कानुन संशोधन र तर्जुमा गर्न सैद्धान्तिक सहमति दिने, नेपाल र कतारबीच सरकारी तथा उच्च ओहोदाका राहदानीवाहकलाई प्रवेशाज्ञाशुल्क छुट दिने निर्णय गरेको छ । 
त्यसैगरी बुढीगण्डकी आयोजनाको लगानीसम्बन्धी प्रतिवेदन स्वीकृत गरिएको, तपस्वी रामबहादुर बम्जनले आफ्नो आश्रयस्थल बनाएको बारा जिल्लाको वनक्षेत्रलाई धार्मिक वन घोषणा गर्ने निर्णय आजको बैठकले गरेको मन्त्री बस्नेतले जानकारी दिए । 
पत्रकारको जिज्ञासामा मन्त्री बस्नेतले सरकारले जथाभावी रुपमा रकम वितरण नगरेको स्पष्ट गरे । प्रतिनिधि सभा सदस्य निर्वाचन २०७४ मा समानुपातिकतर्फ ४९ वटा राजनीतिक दलले निर्वाचन आयोगमा बन्दसूची बुझाए पनि ५ वटा राजनीतिक दलले मात्रै समानुपातिकतर्फ ३ प्रतिशत मत कटाएका छन् ।
“बन्दसूची पेश गरेका राजनीतिक दलहरुले समानुपातिक निर्वाचन प्रणाली बमोजिमको निर्वाचनमा प्राप्त गरेको कूल सदर मत ९५,४४,७७९ (पन्चान्नब्बे लाख चवालिस हजार सात सय उनासी) रहेको छ,” निर्वाचन अधिकृत बेगेन्द्रराज शर्मा पौड्यालले भने, “सवैभन्दा बढी नेपाल कम्युनिष्ट पार्टी (एमाले) ले ३१,७३,४९४ (३३.२५ प्रतिशत) मत प्राप्त गरेको छ । सबैभन्दा कम हाम्रो पार्टीले ४२६ (०.००४५) मत प्राप्त गरेको छ ।”
तीन प्रतिशत वा सोभन्दा बढी मत प्राप्त गर्ने ५ वटा दलहरु नेपाल कम्युनिष्ट पार्टी (एमाले), नेपाली कांग्रेस, नेपाल कम्युनिष्ट पार्टी (माओवादी केन्द्र)/समाजवादी जनता पार्टी/जनजागरण पार्टी, नेपाल, राष्ट्रिय जनता पार्टी नेपाल र संघीय समाजवादी फोरम, नेपाल रहेका छन् ।
दोस्रोमा रहेको नेपाली कांग्रेसले समानुपातिकतर्फ ३१ लाख २८ हजार ३८९ मत प्राप्त गरेको छ । कांग्रेसले ३६.६ प्रतिशत मत प्राप्त गरेको निर्वाचन आयोगले जनाएको छ ।
तेस्रोमा नेकपा माओवादी केन्द्रले १३ लाख ३ हजार ७२१ मत प्राप्त गरेको छ भने जम्मा उसले १५.३ प्रतिशत मत प्राप्त गरेको छ । राजपा नेपालले ४ लाख ७२हजार २५४ मत प्राप्त गरेको छ जम्मा सदर मतको ५.५ प्रतिशत मत रहेको निर्वाचन आयोगले जनाएको छ । त्यसैगरी संघीय समाजवादी फोरम नेपालले ४ लाख ७० हजार २०१ मत प्राप्त गरेको छ । फोरम नेपालको पनि ५.५ प्रतिशत रहेको छ । निर्वाचन आयोगले २०७४ मंसिर १० र २१ गते भएको प्रतिनिधिसभा सदस्य निर्वाचनको समानुपातिक निर्वाचन प्रणालीतर्फ राजनीतिक दलहरूले प्राप्त गरेको सिट संख्या तोकेको छ ।
प्रमुख निर्वाचन आयुक्त डा. अयोधीप्रसाद यादवको अध्यक्षतामा शुक्रबार बसेको बैठकले समानुपातिक निर्वाचन प्रणालीतर्फ प्राप्त गरेको सिट संख्यालाई सम्बन्धित राजनीतिक दलहरूलाई पठाउनका लागि पत्राचार गर्ने निर्णय पनि गरेको आयोगका प्रवक्ता नवराज ढकालले जानकारी गराए ।
आयोगको निर्णय अनुसार, ४९ राजनीतिक दलमध्ये पाँच राजनीतिक दलले मात्रै सिट प्राप्त गर्न सफल भएका छन् । 
तीन प्रतिशत वा सोभन्दा बढी मत प्राप्त गर्ने ५ वटा दलहरुमध्ये नेपाल कम्युनिष्ट पार्टी (एमाले) ४१, नेपाली कांग्रेस ४०, नेपाल कम्युनिष्ट पार्टी (माओवादी केन्द्र)÷समाजवादी जनता पार्टी/जनजागरण पार्टी, नेपाल १७, राष्ट्रिय जनता पार्टी नेपाल ६ र संघीय समाजवादी फोरम, नेपालले ६ सिट प्राप्त गरेका छन् । 
नेपालको संविधानको धारा ८४ को उपधारा (८) मा संघीय संसद्मा प्रतिनिधित्व गर्ने प्रत्येक राजनीतिक दलबाट निर्वाचित कूल सदस्य संख्याको कम्तीमा एक तिहाइ सदस्य महिला हुनुपर्ने व्यवस्था छ । 
राजनीतिक दलहरुले प्रतिनिधिसभातर्फ पहिलो हुने निर्वाचित हुने निर्वाचन प्रणाली र राष्ट्रिय सभातर्फ प्राप्त गरेको महिलाको सीट संख्याको आधारमा नेपाल कम्युनिष्ट पार्टी (एमाले) ले कम्तीमा ३७ जना, नेपाली कांग्रेसले कम्तीमा २० जना, नेपाल कम्युनिष्ट पार्टी (माओवादी केन्द्र)/समाजवादी जनता पार्टी÷जनजागरण पार्टी नेपालले कम्तीमा १६ जना, राष्ट्रिय जनता पार्टी नेपाल ले कम्तीमा ६ जना र संघीय समाजवादी फोरम, नेपालले कम्तीमा ५ जना महिलाको प्रतिनिधित्व सुनिश्चित गराउनुपर्नेछ ।
दलहरुले सम्बन्धित समावेशी समूहको प्रतिनिधित्व हुने गरी अन्तिम बन्दसूचीको समावेशी समूहको प्राथमिकता क्रमका आधारमा उम्मेदवार छनौट गरी प्रतिनिधि सभा सदस्य निर्वाचन ऐन, २०७४ को दफा ६० को उपदफा (५) बमोजिम केन्द्रीय कार्यकारिणी समिति वा सो सरहको समितिबाट निर्णय गरी ३ (तीन) भित्र अर्थात् माघ २७ गतेदेखि माघ २९ गते साँझ ५ बजे (कार्यालय समय) भित्र दलहरूले नामावली निर्वाचन आयोगमा पेश गर्नुपर्नेछ । नेकपा माओवादी केन्द्रका अध्यक्ष पुष्पकमल दाहाल ‘प्रचण्ड’ले आगामी फागुन ६ गते नै नयाँ सरकार बन्ने बताएका छन् ।
शुक्रबार भरतपुरमा आयोजित पत्रकार सम्मेलनमा बोल्दै अध्यक्ष प्रचण्डले फागुन ५ गतेभित्रमै निर्वाचन आयोगले प्रतिनिधिसभाको सबै परिणाम बुझाइसकेपछि फागुन ६ गते नै नयाँ सरकार बन्ने संभावना रहेको बताए ।
अध्यक्ष प्रचण्डले पदको भागबण्डाका कारण पार्टी एकतामा ढिलाई नभएको स्पष्ट पार्दै भने, “पार्टी एकताको मोडालिटीको अन्तिम रूपबारे छलफल चलिरहेको केही समय ढिलाइ भएको हो । पदीय भागबण्डामा कुने समस्या छैन ।”
उनले नेकपा एमाले र माओवादी केन्द्रबीच पार्टी एकताबारे कुन नेताले के भन्छ भन्नेतर्फ नलाग्न आग्रहसमेत गरे । विभिन्न कार्यक्रममा सहभागी हुन शुक्रबार गृह जिल्ला चितवन आएका अध्यक्ष प्रचण्डले भने, ““अरु नेताले के भन्छन् भन्ने कुरा छाड्नुस् ।”
पार्टी एकता प्रक्रिया गठबन्धन गरेजस्तो सहज नभएको भन्दै अध्यक्ष प्रचण्डले भने, “पार्टी एकता सकारात्मक दिशामा अघि बढेको छ र मोडालिटीलाई अन्तिम रूप दिनेबारे छलफल भइरहेको छ ।”
केपी शर्मा ओली र प्रचण्डको पद बाँडफाँडको टुंगो नलागेका कारण पार्टी एकतामा ढिलाइ भएको हो कि भन्ने बाह्रखरीको जिज्ञासामा प्रचण्डले भने, “केपीजीले पनि सबै पद पाउनुभएको छ, मैले पनि सबै पद पाएको छु । उच्चस्तरीय परराष्ट्र नीति पुनरावलोकन कार्यदलले छिमेक पहिलो नीति अन्तर्गत भारत र चीनलाई प्राथमिकता दिनुपर्ने निष्कर्ष निकालेको छ । प्रधानमन्त्री शेरबहादुर देउवालाई कार्यदलले बिहीबार बुझाएको प्रतिवेदनमा चीन र भारतमा केन्द्रित नीति अबलम्बन गर्न सुझाव दिएको हो । 
प्रतिवेदन राजनीतिक, सैन्य, आर्थिक तथा संस्थागत गरी चार भागमा तयार पारिएको छ ।  संविधानमा व्यवस्था भएको निर्देशक सिद्धान्त तथा परराष्ट्र नीतिका आधारभूत मूल्य र मान्यताका सँगै राष्ट्रिय हितलाई ध्यानमा राख्नुपर्ने सुझावमा भनिएको छ ।
गत वैशाखमा परराष्ट्र नीतिबारे सुझाव दिन सरकारले १६ सदस्यीय कार्यदल बनाएको थियो । नेकपा एमाले र नेकपा माओवादी केन्द्रबीचको पार्टी एकता संयोजन समितिको बैठक आज नबस्ने भएको छ । बिहीबार एमालेका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल प्रचण्डबीचको वान टु वान वार्ताले सरकार गठन र पार्टी एकताको लागि थप गृहकार्य गर्न बैठक बस्ने निर्णय गरे पनि आजको बैठक स्थगित भएको ओलीका प्रेस संयोजन चेतन अधिकारीले बाह्रखरीलाई जानकारी दिए ।
मुख्यमन्त्री चयनको लागि केही प्रदेशहरुमा संसदीय दलको निर्वाचन भइरहेकाले पार्टी एकता संयोजन समितिको नबसकेको उनको भनाइ छ । माओवादी केन्द्रका अध्यक्ष प्रचण्ड पनि चितवन गएका छन् । 
माओवादी केन्द्रका नेताहरुले भने शीर्ष तहमा पदको भागबण्डा नमिलेका  बैठक नबसेको बताएका छन् । माओवादी केन्द्रका नेता मणि थापाले हिजो बसेको दुई पार्टीको अध्यक्षबीचको वार्ताले भागभण्डा नमिल्दा आजको बैठक बस्न नसकेको बताए । पार्टी एकताको लागि एमाले लचिलो हुनुपर्नेमा उनको जोड छ । एमालेले पद बाँडफाँडमा कन्जुस्याइँ गरे पार्टी एकता प्रकिया बिस्तारै टर्दै जाने उनले बताए । 
माओवादी केन्द्रका अर्का नेता देवेन्द्र पौडेलले पनि अध्यक्ष र प्रधानमन्त्री पदको भागबण्डा नमिल्दा आजको बैठक स्थगित भएको बताए । “अध्यक्ष र प्रधानमन्त्रीको गाँठो फुकेको छैन । हिजो गाँठो फुकेको भए आज बैठक बस्थ्यो,” पोडेलले भने ।
माओवादी केन्द्रलाई पार्टी अध्यक्ष नदिने हो भने पार्टी एकता नहुने कतिपय नेताहरुको भनाइ छ । “पार्टी एकताको लागि पछिल्लो समय एमालेले दम्भ देखाउँदै आएको छ । असोज १७ गतेको निर्णयलाई एमालेले मान्नुपर्छ कि पर्दैन ?” एक नेताले प्रश्न गरे । एमाले १ नम्बर संसदीय दलमा शेरधन राई निर्वाचित भएका छन् । शुक्रबार भएको निर्वाचन राईले प्रतिस्पर्धी भीम आचार्यलाई दुई मतले पराजित गरे ।
प्रदेश सहसंयोजक रहेका राईले २६ मत ल्याए भने प्रदेश संयोजक एवम् पार्टी सचिव आचार्यले २४ मत प्राप्त गरे । कुल ५१ मतदाता रहेको संसदीय दलमा १ मत बदर भएको निर्वाचनसमितिले जानकारी दिएको छ ।
योसँगै शेरधन राई प्रदेश १ को मुख्यमन्त्री बन्ने बाटो खुलेको छ । सभामुखमा भने सर्वध्वज सावाँ लिम्बू, गणेश काङवाङ र जगदीश कुशियतको नाम चर्चामा छ । अस्थायी मुकाम तोकिएको हेटौंडाले नै ३ नम्बर प्रदेशको मुख्यमन्त्री पाउने भएको छ । हेटौंडा मेयरसमेत रहेका डोरमणि पौडेलले प्रदेश संसदीय दलको नेतामा जित हात पारेसँगै हेटौंडाले नै मुख्यमन्त्री पाउने पक्कापक्की भएको हो । 
शुक्रबार तुलसीलाल स्मृति प्रतिष्ठान भवन, ललितपुरमा भएको निर्वाचनमा कुल ५८ मतमध्ये ३४ मत ल्याएर पौडेल दलको नेता चुनिए भने प्रतिस्पर्धी एमाले उपाध्यक्ष एवम् प्रदेश संयोजक अष्टलक्ष्मी शाक्य १० मतले पछि परिन् ।
संविधानतः बहुमत प्राप्त संसदीय दलको नेता नै मुख्यमन्त्री चुनिने प्रावधान छ । ११०  सदस्यीय प्रदेशसभामा एमाले एक्लैको बहुमत (५८ सदस्य) छ । दोस्रो दल रहेको माओवादी केन्द्रको २३ मतसमेत मिलाउँदा वाम गठबन्धनको दुई तिहाई नै पुग्छ । त्यसैले पौडेल मुख्यमन्त्री बन्ने पक्का भएको हो ।
कसरी चुनिए पौडेल ?
२०४९ र २०५४ मा गरी दुईपल्ट हेटौंडा नगर प्रमुख चुनिएका व्यक्ति हुन् पौडेल । वयोवृद्ध र नेकपा एमालेको राजनीतिमा ‘सिन आउट’ भइसकेका पौडेल जेष्ठ सदस्यको हिसाबले प्रदेशसभाको अध्यक्षता गरिरहेका थिए । र, उनको चर्चा पनि सभामुखमै थियो ।
तर, पौडेलले नै एकाएक दलको नेता चुनिएर मुख्यमन्त्री बन्ने बाटो खोले । प्रदेशसभा सदस्यमा मकवानपुर– १ (ख)बाट निर्वाचित पौडेल पछिल्लो समय राजधानीमै बसेर मुख्यमन्त्रीमा भित्रभित्रै लविङ गरिरहेका थिए । विशेषतः हेटौंडा प्रदेशको अस्थायी राजधानी बनेयता उनको सक्रियता बढेको हो ।
अन्तिम समयसम्म पनि पौडेल चुनाव जित्नेमा विश्वस्त थिएनन् । मनोनयनपत्र दाखिला गरिसक्दासम्म पनि उनी हतास थिए । तर, ओली निकट ३ नम्बर प्रदेशसभा सदस्यहरूले डोरमणिलाई उमेदवार बनाउन दबाब दिएपछि ओलीको समर्थन पौडेलले पाएका हुन् ।
प्रदेशको राजधानी हेटौंडा बनाइएको एमालेभित्रका प्रदेशसभा सदस्य सन्तुष्ट छैनन् । मुख्यमन्त्री पनि हेटौंडालाई दिँदा काठमाडौँलगायत आसपासका जिल्लाको साथ नपाउने भय उनलाई थियो । तर, ओली निकटहरूले पोलिटब्युरो वैकल्पिक सदस्य एवं काठमाडौं¬–२ (क) बाट निर्वाचित सानु श्रेष्ठलाई सभामुख बनाउने र काठमाडौँका पूर्वमेयर केशव स्थापितलाई प्रभावशाली मन्त्रालय दिने आश्वासन दिएपछि ओली पक्षको सबै मत सुरक्षित भएको हो । काठमाडौँको १६ मतमध्ये अधिकांश मत पौडेलकै पक्षमा खसेपछि पौडेलको दलको नेता बन्ने सपना पूरा भयो ।
उता, प्रतिस्पर्धी शाक्य पनि चुनाव जित्नेमा विश्वस्त थिइन् । पार्टी उपाध्यक्ष, महिला, नेवार समुदायकी, प्रदेश संयोजक तथा सबै बरियताले माथि रहेकाले क्रस भोट पाउने आशा उनको थियो ।
मुख्यमन्त्री बन्ने अभिप्साले पोलिटब्युरो सदस्य राजेन्द्र पाण्डे ओली क्याम्पको ढोकामा पुगेका थिए । तर, उनले त्यहाँबाट टिकट पाउने कुनै सम्भावना नदेखिएपछि ‘हार्ने चुनाव किन उठ्ने ?’ भन्दै अन्तिम समयमा उमेदवार नबन्ने निधो गरे । पाण्डेले अष्टलक्ष्मीलाई सघाउने आश्वासन त दिए, तर मैदानमा उपस्थिति देखाएनन् र शाक्य पछि पर्ने कारण यो पनि हो । “टिकट नपाउने निश्चित भएपछि दुई चार दिनअघि नै पाण्डेले शाक्यलाई समर्थन गर्छु भनेको भए दश मत मिलाउन सकिन्थ्यो,” माधव नेपाल समूहका एक सदस्यले बाह्रखरीसँग भने, “नेताहरूको भर पर्दा शाक्यले हार बेहोर्नुपर्यो ।”
सभामुख सानु श्रेष्ठ
काठमाडौँ– २ (क)बाट विजयी सानुकुमार श्रेष्ठ सभामुखको उमेदवार बन्ने केशव स्थापित बताउँछन् । तर, त्यसका लागि प्रदेश संसदीय दलको बैठक बसेर उमेदवार तय गर्नुपर्छ । कदाचित निर्वाचन हुने परिस्थिति नै बन्यो भने पनि श्रेष्ठकै पल्लाभारि हुन्छ ।
तर, २७ गते सभामुखको निर्वाचन भएकाले पार्टीले नै उमेदवार तय गर्ने र संसदीय दलले उमेदवार नतोक्ने पौडेलले विजयी हुनेबित्तिकै बाह्रखरीलाई बताए ।
सर्दैन प्रदेश राजधानी
जसरी पौडेललाई दलको नेता चयन गर्न ओली पक्ष एकजुट देखिए । यसैलाई आधार बनाउने हो भने हेटौंडा प्रदेशको स्थायी मुकाम हो । संविधानतः प्र्रदेशको राजधानी सार्न दुई तिहाई सदस्य संख्याले प्रस्ताव गर्नुपर्छ । पौडेललाई दलको नेता चुनेका एमाले सदस्यले प्रदेशमुकाम सार्ने प्रस्तावमा मतदान गर्न नैतिक संकट उत्पन्न हुने हुँदा प्रदेशको राजधानी सर्न नसक्ने ठोकुवा गर्छन् प्रदेशसभा सदस्य ।
दलको नेता चुनिनेबित्तिकै सञ्चारकर्मीसँग पौडेलले प्रदेशको राजधानी सर्ने, नसर्नेबारे आफूले केही भन्न नसक्ने बताउँदै समृद्ध प्रदेश निर्माण नै आफ्नो लक्ष्य रहेको जानकारी दिए । नेपाली कांग्रेसले विधान मस्यौदा समितिले तयार पारेको प्रदेशसभा संसदीय दलको विधान पारित गरेको छ । प्रधानमन्त्रीको सरकारी निवास बालुवाटारमा शुक्रबार बसेको केन्द्रीय समितिको आकस्मिक बैठकले मस्यौदा समितिले तयार पारेको प्रदेशसभा संसदीय दलको विधान पारित गरेको हो । 
प्रदेशसभा संसदीय दलको विधान पारित भएसँगै कांग्रेस संसदीय दलको उपनेता तथा सचेतक चयन गर्ने बाटो खुलेको छ । यसअघि कांग्रेसको प्रदेशसभा विधान नहुँदा संसदीय दलको उपनेता तथा सचेतक चयन प्रक्रिया अड्किएको थियो ।  
केन्द्रीय समिति बैठकले विधान मस्यौदा समितिले तयार पारेको प्रदेशसभा संसदीय दलको विधान मस्यौदालाई सामान्य परिमार्जनसहित पारित गरेको कांग्रेसका सचिव तथा मस्यौदा समितिका सदस्य केशव रिजालले जानकारी दिए । 
‘‘मस्यौदा समितिका संयोजकज्यूले विधानको मस्यौदा बैठकमा पेश गर्नुभएको थियो,’’ उनले बाह्रखरीसँग भने, ‘‘बैठकले भाषागत कुराहरुमा सुधार गर्नुपर्ने सुझावसहित पारित गरेको छ ।’’ गत माघ १८ गते बालुवाटारमा बसेको कांग्रेसका शीर्ष नेताहरुको बैठकले केन्द्रीय सदस्य डा. मिनेन्द्र रिजालको संयोजकत्वमा तीन सदस्यीय विधान मस्यौदा समिति गठन गरेको थियो । उक्त विधान मस्यौदा समितिमा कांग्रेसका मुख्य सचिव कृष्णप्रसाद पौडेल र सचिव केशव रिजाल सदस्य रहेका थिए । नेपाली कांग्रेसले ६ नं प्रदेशको संसदीय दलको नेतामा हुम्ला ख बाट निर्वाचित सांसद जीवनबहादुर शाहीलाई चयन गरेको छ । 
आज बसेको संसदीय दलको बैठकले शाहीलाई सर्वसम्मत दलको नेतामा चुनिएको जुम्लाका सांसद दिनबन्धु श्रेष्ठले जानकारी दिए । अन्य संसदीय दलका पदाधिकारी अब बस्ने संसदीय दलको बैठकबाट निर्णय गरिने उनले बताए । 
नेपाली कांग्रेसका तर्फबाट ६ नं प्रदेशको मुख्यमन्त्री उम्मेदवारी घोषणा गरी हुम्लाबाट प्रदेशसभामा निर्वाचित शाही यो प्रदेशमा प्रत्यक्ष जित्ने एक्ला सांसद हुन् । पार्टीले अनपेक्षित हार व्यहोरेपछि उनले अहिले दलको नेतामा चित्त बुझाउनुपरेको छ । यो प्रदेशमा कांग्रेसका छजना प्रदेश सांसद रहेका छन् । नेकपा एमालेबाट प्रदेश नं १ को संसदीय दलको नेता छान्नका लागि आज दुई जनाबीच मतदान हुने भएको छ । 
संसदीय दलका नेता बन्नका लागि एमालेका सचिवसमेत रहेका नेता भीम आचार्य र पार्टीका पोलिटब्यूरो सदस्यसमेत रहेका पूर्वमन्त्री शेरधन राईले जिल्ला समन्वय समितिस्थित संसदीय दलको कार्यालयमा मनोनयनपत्र दर्ता गराएका छन् ।
आचार्यको समर्थक र प्रस्तावकमा गणेश काङवाङ पाँचथर र तुलसी न्यौपाने संखुवासभा रहेका छन् भने राईको प्रस्ताव र समर्थकमा हिक्मत कार्की झापा र जगदीश कुशियत सुनसरी रहेका छन् । 
दाबी विरोधको प्रक्रिया पूरा भएपछि अपरान्ह ३ः३० बजेदेखि मतदान हुने नेकपा एमाले मोरङका अध्यक्ष विनोद ढकालले जानकारी गराए ।  प्रदेश नं १ मा नेकपा एमालेको प्रत्यक्षतर्फ ३६ र समानुपातिकतर्फ १५ गरी कुल ५१ जना प्रदेशसभा सदस्य छन् । तीमध्ये २६ मत ल्याउनु हुनेले संसदीय दलको नेता हुनेछन् । 
संसदीय दलकै नेता मुख्यमन्त्री हुने सो पार्टीको विधानमा उल्लेख छ । नेकपा एमालेले ३ नम्बर प्रदेशसभाको सभामुखमा सानुकुमार श्रेष्ठलाई अघि सार्ने तयारी गरेको छ ।
एमालेले शुक्रबार संसदीय दलको नेता चयन गरेको छ । डोरमणि पौडेललाई संसदीय दलको नेतामा चयन गरेको एमालेले सभामुखका लागि सानुकुमार श्रेष्ठलाई अघि सार्ने तयारी गरेको हो । तर यसबारेमा पार्टीको बैठक बसेर निर्णय गर्ने तयारी भएको छ ।
मुख्यमन्त्रीको दाबी गरेका केशव स्थापितलाई मन्त्री बनाउने तयारी पनि रहेको एमाले स्रोतले जानकारी दियो ।
